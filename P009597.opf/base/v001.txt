༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W2DB4566
n/a
ImageGroup:
ISBN:
11 PD34004
9787800578588
LCCN:
Title:
སྨན་བླའི་མདོ་དང་མདོ་ཆོག་ཕྱོགས་སྒྲིག་རིན་ཆེན་སྒྲོན་མེ་
sman bla'i mdo dang mdo chog phyogs sgrig rin chen sgron me
ཤཱཀྱ་ཐུབ་པ་
Author:
shAkya thub pa
n/a
Descriptor:
Original Publication:
Place:
mes po'i shul bzhag;1
pe cin
krung go'i bod rig pa dpe skrun khang
2007
Publisher:
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
In/a
n/a
Scanned at M/S Satluj Infotech Images, E-45, Sector 27 Noida, District Gautam Buddha
Nagar, U.P. 201301 via New Delhi, IN for the Tibetan Buddhist Resource Center, 150 17th
st., New York, NY 10011, U.S.A 2006. Comments: 2008



༄༅། །སྨན་བླའི་མདོ་དང་ཆོ་ག་ཕྱོགས་སྒྲིག་རིན་ཆེན་
སྒྲོན་མེ་ཞེས་བྱ་བ་བཞུགས་སོ། །
s:དཔལ་བདག༌
CALZEKS J.
སྟོན་པ་བཅོམ་ལྡན་འདས་དང་མཁན་ཆེན་ཞི་མཚོ་སོགས་ཀྱིས་མཛད།
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།



མེས་པོའི་ཤུལ་བཞག་དཔེ་ཚོགས་བསྡུ་སྒྲིག་ལས་མིའི་མཚན་ཐོ།
སྤྱི་ཁྱབ་བསྡུ་སྒྲིག་འགན་འཁུར་བ་གཙོ་བོ། གཟན་དཀར་ཐུབ་བསྟན་ཉི་མ།
བསྡུ་སྒྲིག་འགན་འཁུར་གཞོན་པ་དང་། གཙོ་སྒྲིག་པ། ཀརྨ་བདེ་ལེགས།
གཙོ་སྒྲིག་གཞོན་པ། (བོད་ཀྱི་ཀ་མད་ཀྱི་གོ་རིམ་ལྟར།)
འགྲོ་འདུལ་རྡོ་རྗེ། བསྟན་འཛིན་བློ་གྲོས། ཐུབ་བསྟན་ཉི་མ། ཟླ་བ་བསྟན་འཛིན།
ཤེས་རབ་བཟང་པོ། །
བསྡུ་སྒྲིག་པ། ཚེ་དབང་ཆོས་རྒྱལ། ཚེ་གཡང་ལྷ་མོ། ཚེ་རིང་དཔལ་མོ།
ཞུ་དག་དང་དཀར་ཆག་སྒྲིག་མཁན། །
བསྟན་འཛིན་བློ་གྲོས། དཀོན་མཆོག་བསམ་གཏན།
པར་སྒྲིག་ལག་རྩལ་པ། ཤེས་རབ་དཔལ་གཡང་།



༄༅། །དཔེ་སྐྲུན་གསལ་བཤད།
《མེས་པོའི་ཤུལ་བཞག་》ཅེས་པའི་དཔེ་ཚོགས་འདི་ནི་དཔལ་བརྩེགས་བོད་ཡིག་དཔེ་རྙིང་ཞིབ་འཇུག་
ཁང་གིས་བསྒྲིགས་ཤིང་འདི་ག་དཔེ་སྐྲུན་ཁང་དང་མཉམ་འབྲེལ་གྱིས་བསྐྲུན་པའི་དཔེ་རྙིང་དཔེ་ཚོགས་
ཤིག་ཡིན་ལ། དེ་ཡང་མཁས་དབང་གཟན་དཀར་རིན་པོ་ཆེ་ཐུབ་བསྟན་ཉི་མ་མཆོག་གིས་སྤྱིའི་གཙོ་སྐྱོང་
གནང་སྟེ། དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་གིས་ཉེ་བའི་ལོ་བཅུ་ཙམ་གྱི་རིང་ལ་འབད་
བརྩོན་ཆེན་པོས་བོད་ཀྱི་ས་གནས་གང་སར་བཞུགས་པའི་བོད་ཡིག་དཔེ་རྙིང་པོ་ཏི་ ཁྲིར་ ལོངས་པ་རང་
བྱུང་དང་མིའི་གནོད་འཚེས་འཇིག་ལ་ཉེ་བའི་ཉེན་ཁ་ལས་བསྐྱབས་ཏེ་ལེགས་པར་བསྒྲིགས་ཤིང་དཀར་ཆག་
ཏུ་བཏབ། དཔེ་ཐུམ་གསོལ། དཔེ་སྒྲོམ་བཞེངས་ཏེ་སྲུང་སྐྱོབ་མཛད་གནང་བ་དང་གནང་མུས་སུ་ཡོད་པ་ནི།
རང་རེའི་མེས་པོའི་ཤུལ་ནོར་སྲུང་སྐྱོབ་རྒྱུན་འཛིན་དང་བོད་རིག་པའི་གལ་ཆེའི་དཔྱད་གཞི་མཁོ་འདོན་
གྱི་དགོས་པ་ཆེ་བ་མ་ཟད། རང་རྒྱལ་མི་ རིགས་ རིག་གནས་ནོར་མཛོད་དར་རྒྱས་དང་ སྲུང་སྐྱོབ་བགྱི་
བའི་འཕྲིན་ལས་གལ་ཆེན་ཞིག་རེད།
ཉེ་ཆར་དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་དང་འདི་ག་དཔེ་སྐྲུན་ཁང་གཉིས་ཞིབ་
གྲོས་བྱས་མཐར། སྲོལ་རྒྱུན་རིག་གནས་སྲུང་སྐྱོབ་དང་བོད་རིག་པའི་དཔྱད་ཡིག་མྱུར་སྐྱོབ་དང་ཆ་ཚང་དུ་
གཏོང་བའི་དམིགས་ཡུལ་ངོས་འཛིན་གཅིག་གྱུར་ཐོག་《བཀའ་གདམས་དཔེ་དཀོན་གཅེས་བཏུས་》ཞེས་
པའི་དཔེ་རྙིང་དཔེ་དཀོན་ གྱི་དཔེ་ཚོགས་ཆེན་མོ་ཞིག་མུ་མཐུད་ནས་ལེགས་སྒྲིག་ དང་ དཔེ་སྐྲུན་ བྱེད་
བཞིན་ཡོད་པ་དང༌། ད་ཆར་ཡང་དམིགས་ཡུལ་དགོས་པ་གཅིག་གྱུར་ཐོག་ 《མེས་པོའི་ཤུལ་བཞག་》
ཅེས་པའི་དཔེ་རྙིང་དཔེ་དཀོན་གལ་ཆེན་གྱི་དཔེ་ཚོགས་ཆེན་མོ་འདི་ཉིད་པར་སྐྲུན་བྱ་རྒྱུ་ཡིན་ལ། དེ་ཡང་སྔོན་
བྱོན་མེས་ པོ་ མཁས་ དབང་ དམ་ པ་ དུ་ མས་ ཤུལ་ དུ་ བཞག་ པའི་ གསུང་ འབུམ་ དཔེ་ དཀོན་ གལ་ ཆེན་
རྣམས་དང༌། འཐར་འཐོར་དུ་བཞུགས་པའི་དཔེ་དཀོན་གལ་ཆེན་དག་ཕྱོགས་གཅིག་ཏུ་བསྡུས་ཏེ་བསྒྲིགས་
པ་འདིའི་ནང་དོན་ཐད་ལ། ནང་དོན་རིག་པ་དང༌། གསོ་བ་རིག་པ། ཚད་མ་རིག་པ། སྒྲ་རིག་པ། བཟོ་རིག་
པ། ལོ་རྒྱུས། རྩིས་རིག་སོགས་བཅུ་ཕྲག་རིག་པའི་གནས་ཀུན་འདུས་པའི་དཔེ་དཀོན་ནོར་བུ་དགོས་འདོད་
ཀུན་འབྱུང་ལྟ་བུ་ཞིག་ཡིན།



འདི་འདྲའི་དཔེ་སྐྲུན་མཉམ་ལས་ཀྱི་གོ་སྐབས་ལེགས་པོ་ངེད་ཅག་དཔེ་སྐྲུན་ཁང་ལ་ཐོབ་པ་ནི་ཤིན་ཏུ་སྐལ་
བ་བཟང་ཞིང་གཟི་བརྗིད་ཀྱི་འོས་འགན་ཞིག་ཏུ་བརྩིས་ཏེ་ལོ་འགའི་དཔེ་སྐྲུན་འཆར་གཞི་གཙོ་བོའི་ནང་དུ་
བཀོད་ཟིན་ཅིང་། ལས་གཞི་འདི་ལ་ཀྲུང་གོའི་བོད་རིག་པ་ཞིབ་འཇུག་ལྟེ་གནས་ཀྱི་དབུ་ཁྲིད་དང་རྒྱལ་ཁབ་
ཕྱི་ནང་གི་བོད་རིག་པའི་མཁས་དབང་དུ་མས་གདེང་འསྔོག་དང་མཐོང་ཆེན་གྱིས་སྐུལ་མ་ཡང་ཐོབ།
《མེས་པོའི་ཤུལ་བཞག་》གི་མ་ཕྱི་ཕལ་ཆེར་ནི་དབུ་མེད་བྲིས་རྙིང་ཤ་སྟག་ཡིན་པས། མ་དཔེ་
གསལ་མི་གསལ་དང་སྐུང་ཡིག་མང་ཞིང་བྲིས་ཚུགས་འདྲ་མིན་གྱི་དབང་གིས་ཀློག་དཀའ་བའང་ཤིན་ཏུ་མང་
པོ་འདུག འོན་ཀྱང་དཔལ་བརྩེགས་བོད་ཡིག་དཔེ་རྙིང་ཞིབ་འག་ཁང་གིས་ལོ་མང་རིང་ཉམས་མྱོང་བསྡུ་
ལེན་དང་མཁས་དབང་དུ་མར་བཀའ་འདྲི་ཞུས་པར་བརྟེན་ཡིག་གཟུགས་གསར་རྒྱག་དང་ཕྱོགས་སྒྲིག་ཐུབ་
པ་བྱུང་། པར་ཤིང་དུ་འཁོད་ཡོད་པ་རྣམས་ཀྱང་དཔེ་རྙིང་གཞན་པ་དང་བསྡུར་ཏེ་གཏན་ལ་ཕབ་ཡོད་པ་
བཅས་ཏེ་ཞིབ་ཆ་དེབ་སོ་སོའི་བསྡུ་སྒྲིག་གསལ་བཤད་དུ་གཟིགས་པར་ཞུ།
དཔེ་རྙིང་སྲུང་སྐྱོབ་དང་ཕྱོགས་སྒྲིག དཔེ་སྐྲུན་གྱི་ལས་ཀ་འདི་ལ་རྒྱབ་སྐྱོར་དང་ཐུགས་ཁུར་གནང་
མཁན་གྱི་མཁས་དབང་རྣམས་དང་། ལྷག་པར་དུ་ཀྲུང་གོའི་བོད་རིག་པ་ཞིབ་འཇུག་ལྟེ་གནས་ཀྱི་དབུ་ཁྲིད་
ལྷན་རྒྱས་དང་། མཁས་དབང་ཐུབ་བསྟན་ཉི་མ་རིན་པོ་ཆེ་མཆོག་སོགས་ཀྱིས་རྒྱབ་སྐྱོར་དང་འཛུབ་སྟོན་གྱི་
བཀའ་དྲིན་བསྐྱངས་པ་ལ་སྙིང་ཐག་པ་ནས་ཐུགས་རྗེ་ཆེ་ཞུ་རྒྱུ་དང༌། དཔལ་བརྩེགས་ཞིབ་འཇུག་ཁང་
གི་འགན་འཛིན་པ་ལྷན་རྒྱས་དང༌། ཞུ་དག་པ། ཡིག་རྒྱག་པ་སོགས་མདོར་ན་ ལས་གཞི་འདི་ལ་ལྷག་
བསམ་དང་འབད་བརྩོན་ཆེན་པོས་ཞབས་ཕྱི་ཞུ་མཁན་རྣམས་ལ་སྙིང་ཐག་པ་ནས་བཀའ་དྲིན་ཆེ་ཞེས་ཞུ་
རྒྱུ་དང་།
དཔེ་ཚོགས་འདིའི་དཔེ་སྒྲིག་དང་ཞུ་དག་ཐད་ལ་ཧ་ཅང་ནན་ཏན་དང་ཞིབ་ཚགས་བགྱི་ཁུལ་བྱས་
མོད། འོན་ཀྱང་ང་ཚོར་ཤེས་ཚད་དམན་པའི་དབང་གིས་ནོར་འཆུག་མི་ཉུང་བ་ཡོད་སྲིད་པས་དཔྱོད་ལྡན་དག་
གིས་ནོར་བཅོས་ཡོ་བསྲང་གི་དགོངས་འཆར་ལྷུག་སྩོལ་གནང་བར་ཞུ་ཞུ། །
ཞེས་ཀྲུང་གོའི་བོད་རིག་པ་དཔེ་སྐྲུན་ཁང་ནས།
སྤྱི་ལོ་༢༠༠༧ལོའི་ཟླ་བ་དང་པོའི་ཚེས་༡༠ལ།
- 2 -



སྔོན་འགྲོའི་ཞུ་ཚིག་
དེ་ལ་འདིར་རང་ཅག་ཁ་བ་ཅན་གྱི་ཞིང་འདིར་ཆོས་རྒྱལ་ལོ་པཎ་
རྣམས་དང་། ས་དགེ་བཀའ་རྙིང་སོགས་ཀྱི་མཁས་ཤིང་གྲུབ་པ་བརྙེས་པའི་
དམ་པའི་སྐྱེས་བུ་རྣམས་ཀྱིས། བཤད་སྒྲུབ་ཀྱི་ཤིང་རྟ་ཆེན་པོ་བཅོ་བརྒྱད་རྗེས་
འབྲང་དང་བཅས་པའི་ཆོས་བརྒྱུད་དང་བཀའ་སྲོལ་མཐའ་དག་དང་། དེ་དང་
རྗེས་སུ་འབྲེལ་བའི་ཐུན་མོང་གི་རིག་གནས་སུམ་རྟགས་སྙན་ངག མངོན་
བརྗོད་ སྡེབ་སྦྱོར། སྐར་ རྩིས་ འབྱུང་ རྩིས། སྒྲ་ཚད་ བཟོ་ གསོ་ སོགས་ མདོ་
སྔགས་རིག་གནས་དང་བཅས་པའི་གཞུང་ལུགས་ཟབ་ཅིང་རྒྱ་ཆེ་བ་ཚང་ལ་མ་
ནོར་བ་བསམ་གྱིས་མི་ཁྱབ་པ་ཞིག་འཆད་ཉན་འགྱུར་གསུམ་དང་། བཤད་
སྒྲུབ་ལས་གསུམ་གྱི་སྒོ་ནས་ཐོག་མར་སྲོལ་གཏོད། བར་དུ་གཏན་ལ་ཕབ།
རིམ་བཞིན་དར་རྒྱས་བཏང་བ་སོགས་འཛིན་སྐྱོང་སྤེལ་བར་མཛད་པའི་བཀའ་
དྲིན་བདག་རྐྱེན་ལ་བརྟེན་ནས། དབུས་གཙང་ཁམས་གསུམ་དུ་བཞུགས་སོ་
ཅོག་གི་གླེགས་བམ་ཐམས་ཅད་གཅིག་ཏུ་སྤུངས་ན་རི་རབ་ལྷུན་པོའི་གཏོས་
དང་མཉམ་ཞིང་། ཆོས་ཚན་གྱི་རྣམ་དབྱེ་ཇི་སྙེད་ཡོད་པ་གྲངས་སུ་བགྲང་ན་
ནམ་མཁའི་གཟའ་སྐར་ཚོགས་ཀྱང་སྐྱེངས་པར་བྱེད་པ་ཞིག་མཆིས་པ་ཙམ་དུ་
མ་ཟད། རྒྱ་བལ་ཧོར་སོགས་ཀྱི་ཡུལ་གྲུ་ཀུན་ཏུའང་དར་ཁྱབ་ཆེ།
ད་ལྟའི་ཆར་བོད་རིག་པའམ་བོད་ཀྱི་ཤེས་རིག་ཅེས་སུ་གྲགས་པ་འདི་
ཉིད་འཛམ་གླིང་ཤར་ནུབ་ཀྱི་ཡུལ་གྲུ་དག་ཏུའང་མཆེད་དེ། དཔེར་ན། ཨོཀ་
སི་ཕོར་དྷི་དང༌། ཧར་ཝིད་ལྟ་བུ་ཡོ་རོབ་དང་། ཨ་རི་སོགས་སུ་གྲགས་ཆེན་གྱི་
སློབ་གྲྭ་ཆེན་མོ་རྣམས་སུ་བོད་ཡིག་གི་དཔེ་མཛོད་ཆེན་པོ་ཡོད་པར་མ་ཟད།
-1-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
བོད་ཀྱི་ཆོས་དང་རིག་གཞུང་སློབ་གཉེར་བྱེད་སའི་སྡེ་ཚན་དང་སློབ་མ་ཡང་མི་
ཉུང་བ་ཡོད། །
ད་ནི་གོང་དུ་སྨྲས་པའི་བཤད་སྒྲུབ་ཤིང་རྟ་ཆེན་པོ་བཅོ་བརྒྱད་ཅེས་པ་
དེ་གང་དང་གང་ཡིན་པའི་ངོ་སྤྲོད་མདོ་ཙམ་ཞུ་ན། དེ་ཡང་ཇི་སྐད་དུ། འཇམ་
མགོན་ཀོང་སྤྲུལ་རིན་པོ་ཆེའི་ཞལ་ནས། ཆོས་བློན་ཐོན་མི་བེ་རོ་སྐ་ཅོག་ཞང་།།
གནུབས་ཆེན་རིན་བཟང་རྔོག་ལོ་ས་སྐྱ་པ། །བུ་སྟོན་བཤད་རྒྱུད་འདེགས་པའི་
ཀ་ཆེན་བཅུ།། ཞེས་དང་། བོད་ཡུལ་སྒྲུབ་བརྒྱུད་ཤིང་རྟ་ཆེན་པོ་བརྒྱད། །རྙིང་
མ་བཀའ་གདམས་ལམ་འབྲས་བཀའ་བརྒྱུད་པ། །ཤངས་པ་ཞི་བྱེད་སྦྱོར་དྲུག་
བསྙེན་སྒྲུབ་བོ། །ཞེས་གསུངས་པ་ལྟར། ཤེས་བྱའི་གཞུང་ལུགས་སྣ་ཚོགས་ཀྱི་
འགྱུར་ཁྱད་དང་འཆད་ཚུལ་གྱི་དབྱེ་བས་བཤད་རྒྱུད་འདེགས་པའི་ཀ་ཆེན་བཅུ་
དང༌། སྒྲུབ་པ་ཉམས་སུ་ལེན་ཚུལ་ལ་བརྒྱུད་པའི་ཁྱད་པར་དང་མན་ངག་གི་
དབྱེ་བས་སྒྲུབ་བརྒྱུད་འདྲེན་པའི་ཤིང་རྟ་བརྒྱད་དེ། བཤད་སྒྲུབ་ཤིང་རྟ་ཆེན་པོ་
བཅོ་བརྒྱད་རྗེས་འབྲང་དང་བཅས་པའི་གསུང་རབ་རྒྱ་མཚོ་ལྟ་བུ་ཞིག བདག་
ཅག་གི་ཡབ་མེས་གོང་མ་རྣམས་ ཀྱིས་ གཅེས་པའི་ལུས་སྲོག་ལོངས་སྤྱོད་
ཐམས་ཅད་ཕངས་པ་མེད་པར་བཏང་སྟེ། ཕྱི་རབས་རང་རེའི་བརྒྱུད་འཛིན་
རྣམས་ལ་འཕྲན་ཡུན་ཕན་བདེའི་དཔལ་ལ་དམིགས་ནས་བཞག་པའི་ནོར་བུ་
རིན་པོ་ཆེ་ཡིད་བཞིན་དབང་གི་རྒྱལ་པོ་མཐའ་ཡས་པ་ཞིག་མཆིས།
དེ་དག་ལས་མང་ཆེ་བ་རིག་གསར་ལོ་བཅུའི་གོད་ཆག་ཆེན་པོ་སོགས་
དུས་ཀྱི་རྒུད་པའི་དབང་གིས་སེམས་མེད་འབྱུང་བཞིའི་འཇིག་པ་དང་། སེམས་
ལྡན་མི་དང་མི་མིན་གྱི་གནོད་པས་ཉམས་ཉེས་ཆེན་པོར་གྱུར་པ་ནི་རྒྱ་བོད་
ཡོངས་གྲགས་ལྟར་ལགས།
-2-



སྔོན་འགྲོའི་ཞུ་ཚིག་
རིག་གནས་གསར་བརྗེ་མཇུག་སྒྲིལ་བ་དང་ཆབས་ཅིག ཏང་གི་ཡང་
དག་པའི་སྲིད་ཇུས་ཀྱི་ཉི་འོད་སླར་ཡང་འཕྲོས་ཏེ། ཏང་དང་རྒྱལ་ཁབ་ཀྱིས་
འགོ་ཁྲིད་དང་རྩ་འཛུགས་གནང་ནས། དཔེ་རྙིང་འཐོར་བསྡུ་དང་། ལེགས་
སྒྲིག དཔེ་སྐྲུན། སྒྱུར་ སྤེལ་ སོགས་ ཀྱི་ སྒོ་ནས་ རང་ རིགས་ ཀྱི་ རིག་ གནས་
ཉམས་པ་སོར་ཆུད་དང་། མི་ཉམས་གོང་འཕེལ་གྱི་བྱ་བར་སོ་སོའི་འཁོས་
བསྟུན་གྱི་སྲི་ཞུ་སྒྲུབ་པའི་སྐལ་བ་བཟང་པོའི་དཔལ་ལ་ལོངས་སུ་སྤྱད་དུ་ཡོད་
པའི་སྐབས་འདིར། རང་རེའི་ཡབ་མེས་རྣམས་ཀྱིས་བཞག་པའི་ཕ་ནོར་མང་པོ་
ཞིག་ད་དུང་ཡང་ངེད་ཅག་གི་བསོད་ནམས་ཀྱི་བགོ་སྐལ་དུ་ལྷག་ཡོད་པ་རྣམས་
ལ་གཅེས་སྤྲས་ཆེན་པོས་སྲུང་སྐྱོབ་དང་དར་སྤེལ་བྱེད་རྒྱུ་ནི་མེས་རྒྱལ་གྱིས་
གནང་བའི་ལས་འགན་ཡིན་པར་མ་ཟད། འུ་ཅག་བོད་ཀྱི་རིག་གནས་སློབ་
གསོའི་བྱ་བར་ལེགས་སྐྱེས་འབུལ་མཁན་གྱི་རྒན་དར་འབྲིང་གསུམ་གྱི་ཤེས་
ཡོན་ཅན་ལ་མཚོན་ན། རང་རེའི་ཕྲག་པར་བབ་པའི་གཞན་དྲིང་མི་འཇོག་པའི་
གཟི་འོད་བླ་ན་འབར་བའི་འོས་འགན་མཆོག་ཏུ་གྱུར་པ་ཞིག་ཀྱང་ཡིན་པར་
སེམས།
དེར་བརྟེན། ཕྱོགས་དང་རིས་སུ་མ་ཆད་པའི་སྐྱེས་བུ་དམ་པ་རྣམས་
ཀྱིས་ལྗགས་རྩོམ་གནང་བའི་གསུང་ རབ། བཤད་སྒྲུབ་ཤིང་རྟ་བཅོ་བརྒྱད་
ལས་གྲུབ་པའི་མདོ་ སྔགས་ཀྱི་གཞུང་བཤད་དང་། ཆོས་འབྱུང་དང་གདན་
རབས། རྣམ་ཐར་དང་གསན་ཡིག་བརྡ་སྤྲོད་དང་སྙན་ངག རྩིས་དང་གསོ་རིག་
སོགས་དཔེ་དཀོན་འཐོར་བ་རྣམས་བསྡུས། ཆད་པ་རྣམས་བསབ། ཉམས་པ་
རྣམས་ གསོས། འཁྲུགས་པ་རྣམས་བསྒྲིགས་ཏེ་དཔེ་ཚོགས་འགའ་ རིམ་པ་
བསྟར་ཆགས་སུ་པར་དུ་བསྐྲུན་པ་དང་བསྐྲུན་རྩིས་ལས།
ད་ལན་འདིར་སྨན་བླའི་མདོ་དང་ཆོ་ག་སྐོར་གྱི་དཔེ་རྙིང་ཕྱོགས་སྒྲིག་
-3-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
རིན་ཆེན་སྒྲོན་མེ་ཞེས་པ། བོད་ལྗོངས་གསོ་རིག་སློབ་གྲྭ་ཆེན་མོའི་སློབ་མ་ཚེ་
དབང་ཆོས་རྒྱལ་དང༌། ཚེ་གཡང་ལྷ་མོ། ཚེ་རིང་དཔལ་མོ་སོགས་ཀྱིས་བསྡུ་
སྒྲིག་གནང་བ་འདི་དཔེ་རྒྱུན་མི་ཉམས་པའི་ཆེད་དུ་དམིགས་ཏེ། མེས་པོའི་
ཤུལ་བཞག་ཅེས་པའི་དཔེ་ཚོགས་རིང་མོ་འདིའི་ནང་རིམ་པ་བསྟར་ཆགས་
སུ་རྒྱ་ཆེའི་གཟིགས་པ་པོ་རྣམས་ཀྱི་སྤྱན་ཟུང་ཡངས་པའི་འབབ་སྟེགས་སུ་ཕུལ་
བ་ཡིན། །
འབྱུང་ཆར་ང་ཚོའི་དཔེ་ཚོགས་དཔར་སྐྲུན་ཞུ་རྒྱུའི་སྐོར་ལ་ལྷག་བསམ་
ལྡན་ཞིང་མཁྱེན་སྤྱན་ཡངས་པའི་མཁས་དབང་རྣམས་ཀྱིས་དགོངས་འཆར་གྱི་
བཀའ་སློབ་སྩོལ་གནང་དང་། དཔེ་དཀོན་གྱི་མ་ཕྱི་གཡར་གནང་གི་སྐྱབས་
འཇུག་ཡོང་བ་མཁྱེན་མཁྱེན། །
ཞོར་འཕྲོས་གསལ་འདེབས་ཞུ་བ། ལྷག་པར་དུ་ད་ལྟ་ལུས་ཀྱི་ལང་ཚོ་
རྒྱས་ཤིང་། སེམས་ཀྱི་བློ་གྲོས་བཀྲ་བའི་གཞོན་སྐྱེས་རྣམས་ལ་མཚོན་ན། སྙིང་
པོས་དབེན་པའི་ཁ་ཕོ་འདོན་པ་ལས། ཟོལ་མེད་ཀྱི་ལྷག་བསམ་དཀར་པོ་སྙིང་
ལ་འཆང་། དོན་ལྡན་གྱི་རྣམ་དཀར་བྱ་བ་དང་དུ་ལེན། ལྷད་མེད་ཀྱི་ཆོས་དང་
རིག་གཞུང་སློབ་གཉེར་བྱེད། ཁོས་བསྟན་གྱི་སྲི་ཞུའི་ལས་ཀ་ཅུང་ཟད་རེ་
སྒྲུབ་ནུས་ན། མེས་རྒྱལ་ལ་ཞབས་ཏོག་འགྲུབ། རང་རིགས་ལ་ལེགས་སྐྱེས་
འབུལ། རང་ཉིད་ཀྱི་ལ་རྒྱ་མངོན་ཐུབ་པ་ཞིག་ཀྱང་འོང་བ་ནི་མཐོང་ཆོས་
མངོན་གྱུར་ལགས་པས། དེ་བཞིན་དགོངས་དབྱིངས་སུ་ཆུབ་པར་ཞུའོ། །
ཕྲན་འབྲོག་རྒན་འཁྱམས་པོ་ཐུབ་བསྟན་ཉི་མས།
སྤྱི་ལོ་༢༠༠༦པའི་ཟླ་ཚེས་ལ་གུས་འཕུལ།



བསྡུ་སྒྲིག་གསལ་བཤད།
དེ་ ལ་འདིར་ སྨན་བླའི་མདོ་དང་ ཆོ་ ག་ གཉིས་ ལས། དང༌ པོ ་ མདོ་ནི།
དེ་བཞིན་གཤེགས་པ་ཐམས་ཅད་ཀྱི་ཐུགས་རྣམ་པར་མི་རྟོག་པའི་མཁྱེན་རབ།
གཞོན་ནུའི་གཟུགས་སུ་རྣམ་པར་རོལ་བ་རྗེ་བཙུན་འཇམ་དཔལ་དབྱངས་ཀྱིས།
ལྔ་བརྒྱ་ཐ་མའི་འགྲོ་བ་ནད་སྣ་ཚོགས་ཀྱིས་གཟིར་བ་རྣམས་ཀྱི་ལས་སྒྲིབ་སྦྱང་
པའི་ཕྱིར་དུ་ཞུས་ཏེ། སྟོན་པ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་
པ་ཡང་དག་པར་རྫོགས་པའི་སངས་རྒྱས་དཔལ་རྒྱལ་བ་ཤཱཀྱ་ཐུབ་པས། འཁོར་
དགེ་སློང་བརྒྱད་ཁྲི་དང༌། བྱང་ཆུབ་སེམས་དཔའ་སྤྱན་རས་གཟིགས་དང་། བློ་
གྲོས་ཆེན་པོ། བྱམས་པ། སྤོབས་པ་བརྩེགས་པ། ལག་ན་རྡོ་རྗེ་སོགས་སུམ་ ཁྲི་
དྲུག་སྟོང་དང༌། གཞན་ཡང་ཐེག་པ་ཆེན་པོ་ལ་མོས་པའི་ལྷ་ཀླུ་སོགས་གྲངས་མེད་
པ་རྣམས་ལ། ཡུལ་ཡངས་པ་ཅན་གྱི་རོལ་མོའི་སྒྲ་ཅན་གྱི་ཤིང་ལྗོན་པའི་ཚལ་དུ། །
དུས་ནི་ཆོས་འཁོར་རིམ་པ་གསུམ་གྱི་མཐའ་མ་ལེགས་པར་རྣམ་པར་ཕྱེ་
བའི་ཆོས་འཁོར་གྱི་མཇུག་ཙམ་དུ། ཆོས་ནི་གང་ཐོས་པ་ཙམ་གྱིས་ཀྱང་བླ་ན་མེད་
པའི་བྱང་ཆུབ་ལས་ཕྱིར་མི་ལྡོག་པ་དང་། བསམ་པ་ཐམས་ཅད་ཡིད་བཞིན་དུ་
འགྲུབ་པའི་ཡོན་ཏན་དང་ལྡན་པ། དེ་བཞིན་གཤེགས་པ་བདུན་གྱི་སྔོན་གྱི་སྨོན་
-5-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ལམ་ཁྱད་པར་རྒྱས་པའི་མདོ། ལས་ཀྱི་སྒྲིབ་པ་ཐམས་ཅད་རྣམ་པར་སྦྱོང་ཞིང་རེ་
བ་ཐམས་ཅད་ཡོང་སུ་སྐོང་བར་བྱེད་པ་འདི་གསུངས་སོ། །
དེ་ཡང་སྨན་མདོ་འདི་ནི་སྡེ་སྣོད་གསུམ་ལས་མདོ་སྡེའི་སྡེ་སྣོད་དང༌། ཐེག་པ་
ཆེ་ཆུང་གཉིས་ལས་ཐེག་ཆེན། ཆོས་འཁོར་གསུམ་ལས་བཀའ་ཐ་མར་གཏོགས་
པ་ཞིག་སྟེ། དེ་ཡང་བོད་དུ་བསྟན་པ་སྔ་དར་གྱི་དུས་སུ་ལོ་ཙཱ་བ་བནྡེ་ཡེ་ཤེས་སྡེས་
བསྒྱུར་ཏེ་སྐད་གསར་བཅད་ཀྱིས་གཏན་ལ་ཕབ་པ་ཞིག་ཡིན།
གཉིས་པ་མདོ་ཆོག་ནི། བོད་དུ་ཆོས་རྒྱལ་ཁྲི་སྲོང་ལྡེའུ་བཙན་གྱི་སྐུ་རིང་དུ།།
རྒྱ་གར་འཕགས་པའི་ཡུལ་ནས་མཁན་སློབ་རྣམ་གཉིས་གཙོ་བོར་གྱུར་པའི་པཎ་
གྲུབ་མང་པོ་གདན་དྲངས་ཏེ། བོད་ཀྱི་སད་མི་མི་བདུན་སོགས་ལོ་ཙཱ་བ་རྣམས་
ཀྱིས་དམ་ཆོས་བསྒྱུར་སྤེལ་མཛད་པའི་སྐབས་སུ། མཁན་ཆེན་ཞི་བ་འཚོས་སྨན་
བླའི་མདོ་ཆོག་འདི་དང༌། གཙུག་གཏོར་དྲི་མེད་ཀྱི་གཟུངས་ཆོག་གཉིས་མཛད་
ནས་རྒྱལ་པོ་ཁྲི་སྲོང་ལྡེ་བཙན་ལ་གནང༌། རྒྱལ་པོས་ཀྱང་རང་ཉིད་ཀྱིས་ཐུགས་
དམ་དང་སྤྱིའི་སྐུ་རིམ་དུ་གནང་བས་ཆོས་སྲིད་ཀྱི་མངའ་ཐང་རྒྱས་ཏེ། དེ་ནས་རིམ་
བཞིན་སད་ན་ལེགས། དེས་མངའ་བདག་ཁྲི་རལ། དེས་ལྷ་ལུང་དཔལ་གྱི་རྡོ་རྗེ།
དེས་འོད་སྲུང་། དེས་དཔལ་འཁོར་བཙན། དེས་མངའ་རིས་སྟོད་དུ་བྱོན་པ་ཉི་མ་
མགོན། དེས་བཀྲ་ཤིས་ལྡེ། དེས་འཁོར་རེ། དེས་ སྲོང་ངེ་། དེས་ ལྷ་ལྡེ། དེ་ནས་
རིམ་བཞིན་མངའ་ རིས་ པ་ སྣར་ བྱང་ ཆུབ་ གྲགས། དེས་ཞུ་ ལྷན་ པ་ ཤེས་ རབ་
གྲགས། དེས་ ར་ ས་ ཆུ་ ལྷད་པ་དར་མ་རྒྱལ་མཚན། དེས་སྣར་ཐང་ པ་ གྲོ་སྟོན་
-6-



བསྡུ་སྒྲིག་གསལ་བཤད།
བདུད་རྩི་གྲགས། དེས་སངས་རྒྱས་སྒོམ་པ་དང་སེང་གེ་རྒྱལ་མཚན། དེ་གསུམ་ག་
ལ་མཆིམས་ནམ་མཁའ་གྲགས་ཀྱིས་གསན་ནས་ཉམས་བཞེས་མཛད་དེ་དར་
སྤེལ་བྱུང་། ཡང་བསྟན་པ་ཕྱི་དར་གྱི་སྐབས་སུ་ཇོ་བོ་རྗེ་དཔལ་ལྡན་ཨ་ཏི་ཤ་བོད་
དུ་ ཕེབས་ སྐབས་ སུའང་ལས་ སྒྲིབ་ སྦྱོང་ བ་ལ། བཅོམ་ ལྡན་ འདས་ སྨན་ གྱི་ བླ་
མཆོག་ཏུ་གྱུར་པར་གཟིགས་ཏེ། ལས་སྒྲིབ་རྣམ་པར་འཐག་པར་བྱེད་པ་ཞེས་པའི་
སྨན་བླའི་ཆོ་ག་མཛད་དེ། ཇོ་བོ་ཡབ་སྲས་ནས་བརྒྱུད་པའི་བཀའ་གདམས་པ་
རྣམས་ཀྱིས། བདེ་གཤེགས་བརྒྱད་དང༌། གནས་བརྟན་བཅུ་དྲུག་གི་མཆོད་པའི་
ཆོ་ག་ལ་ཤིན་ཏུ་ཐུགས་རྩིས་ཆེ་བར་གནང་ནས་དར་སྤེལ་བྱུང་བ་སྟེ། མདོར་ན་
བསྟན་པ་སྔ་དར་གྱི་དུས་སུ་བྱོན་པ་མཁན་ཆེན་ཞི་བ་མཚོ་དང༌། ཕྱི་དར་གྱི་དུས་
སུ་བྱོན་པ་ཇོ་བོ་རྗེ་དཔལ་ལྡན་ཨ་ཏི་ཤ་སོགས་ཀྱིས་སྙིགས་མ་ལྔ་བདོའི་སེམས་
ཅན་རྣམས་ལ་དགོངས་ནས། གསང་སྔགས་ཀྱི་ཆོ་ག་རྣམས་ནི་དབང་ལུང་མན་
ངག་གི་རྒྱུན་མ་ཉམས་ཤིང་། དམ་ཚིག་ལ་སྐྱོན་མེད་པའི་བླ་སློབ་གང་ཟག་དབང་
པོ་རྣོན་པོའི་སྤྱོད་ཡུལ་དུ་གྱུར་པ་ལས། སོ་སྐྱེ་ཐ་མལ་པ་རྣམས་ཐོད་དུ་རྒལ་
འཇུག་པ་དང་། དམ་ཚིག་ལ་སྐྱོན་ཤོར་བ་སོགས་བྱུང་ན་དངོས་གྲུབ་འབྱུང་བ་ཕར་
ཞོག ཚེ་འདིར་ཡང་མི་འདོད་པ་སྣ་ཚོགས་འབྱུང་བའི་རྒྱུ་རུ་འགྱུར་བས་ན་ཤིན་ཏུ་
བཀའ་གཉན་ཆེ་ལ། མདོ་ཆོག་འདི་ནི་དད་པ་གཙང་མ་ཞིག་ཡོད་ན་དེ་ གཅིག་
པུས་ཆོག་པས་བྱ་སླ་ཞིང་ཕན་ཡོན་ཆེ་བས། སྙིགས་དུས་ཀྱི་སྐྱེ་བོ་རྣམས་ཀྱི་ལས་
ཀྱི་སྒྲིབ་པ་སྦྱོང་བ་དང་། ནད་གདོན་སྣ་ཚོགས་ཀྱིས་ཉེན་པ་རྣམས་ལ་ཤིན་ཏུ་གལ་
-7-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ཆེ་བར་དམིགས་ཏེ་མཛད་པ་ཞིག་ཡིན་འདུག
ད་ལམ་འདིར་སྨན་བླའི་མདོ་དང་ཆོ་ག་ཕྱོགས་སྒྲིག་འདིར་སྟོན་པ་བཅོམ་
ལྡན་འདས་ཀྱི་ཞལ་ནས་གསུངས་པའི་སྨན་མདོ་བརྒྱད་བརྒྱ་པ་དང་། མཁན་ཆེན་
ཞི་བ་འཚོས་མཛད་པ་སྨན་བླའི་མདོ་ཆོག་ལ། སྤྱིར་རྒྱས་འབྲིང་བསྡུས་གསུམ་
ཡོད་པར་གྲགས་ཀྱང་རྒྱས་པ་ནི་ད་སྔོན་མ་དཔེ་མཇལ་རྒྱུ་མ་བྱུང་། ད་ལམ་འདིར་
དེ་བཞིན་གཤེགས་པ་བདུན་ལ་བསྟོད་པ་དང་། དེ་བཞིན་གཤེགས་པ་བདུན་གྱི་
སྔོན་གྱི་སྨོན་ལམ་གྱི་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ཀུན་
ལས་བཏུས་པ། ཞེས་བྱ་བ་འབྲིང་པོ་དང་བསྡུས་པ་གཉིས་བཅས་ཆོས་ཚན་གསུམ་
དང༌། མཉམ་མེད་ཇོ་བོ་རྗེ་དཔལ་ལྡན་ཨ་ཏི་ཤས་མཛད་པ། ལས་ཀྱི་སྒྲིབ་པ་
ཐམས་ཅད་རྣམ་པར་འཐག་པར་བྱེད་པ་སྨན་བླའི་སྒྲུབ་ཐབས། མཆིམས་ཆེན་པོ་
ནམ་མཁའ་ གྲགས་ ཀྱིས་ མཛད་པ། དེ་བཞིན་གཤེགས་པ་བརྒྱད་ འཁོར་ དང་
བཅས་པ་ལ་གསོལ་བ་གདབ་པའི་གདམས་པ། རྒྱ་སྟོན་ཀུན་དགས་མཛད་པ་
སྨན་བླའི་མངོན་རྟོགས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱིས་མཛད་པ་
སྨན་བླའི་རྣམ་གཞག་ཆོ་ག་ཉམས་ལེན་བདེ་འཇུག མཚུར་ཕུ་རྒྱལ་ཚབ་གྲགས་པ་
དོན་གྲུབ་ཀྱིས་མཛད་པ། དེ་བཞིན་གཤེགས་པ་བདུན་གྱི་སྔོན་གྱི་སྨོན་ལམ་ཁྱད་
པར་རྒྱས་པའི་མདོ་ལས་བྱུང་བའི་ཆོ་ག སློབ་དཔོན་བོ་དྷི་ས་ཏཱས་མཛད་པ་ལག་
ལེན་ལྷན་ཐབས་ཀྱིས་བརྒྱན་པ་ཞེས་བྱ་བ་དང་། པཎ་ཆེན་བློ་བཟང་ཆོས་ཀྱི་རྒྱལ་
མཚན་གྱིས་མཛད་པ་སྨན་བླའི་མདོ་ཆོག རྒྱལ་མཆོག་ལྔ་བ་ཆེན་པོས་མཛད་པ་དེ་
=8--



བསྡུ་སྒྲིག་གསལ་བཤད།
བཞིན་གཤེགས་པ་བདུན་གྱི་མཆོད་པའི་ཆོག་སྒྲིག་ཡིད་བཞིན་དབང་རྒྱལ་ཞེས་བྱ་
བ་དང་། མཁས་གྲུབ་ཀརྨ་ཆགས་མེད་ཀྱིས་མཛད་པ། དེ་བཞིན་ གཤེགས་ པ་
བདུན་མཆོད་པའི་ཆོ་ག་བསྡུས་ཏེ་བྱ་བ། ཞ་ལུ་བློ་གསལ་བསྟན་སྐྱོང་གིས་མཛད་
པ། སྨན་བླའི་མདོ་ཆོག་ སྙིང་ པོ་ གཞན་ ཕན་ བདེ་ འཇུག་ ཅེས་ བྱ་ བ། འཇམ་
དབྱངས་མཁྱེན་བརྩེ་དབང་པོས་མཛད་པ་སྨན་བླའི་མདོ་ཆོག་གི་སྙིང་པོ་ཤིན་ཏུ་
བསྡུས་པ་ཕན་བདེའི་དཔལ་སྟེར་ཞེས་བྱ་བ། འཇུ་མི་ཕམ་འཇམ་དབྱངས་རྣམ་
རྒྱལ་རྒྱ་མཚོས་མཛད་པ་སྨན་བླའི་ཆོ་ག་བསྡུས་པ་བདུད་རྩིའི་བུམ་བཟང་ཞེས་བྱ་
བ། ཀོང་སྤྲུལ་བློ་གྲོས་མཐའ་ཡས་ཀྱིས་མཛད་པ། སྨན་བླའི་སྒོམ་བཟླས་ཤིན་ཏུ་
བསྡུས་པ་ཕན་བདེའི་མྱུར་ལམ་ཞེས་བྱ་བ་དང༌། སྨོན་ལམ་གཏན་བདེའི་ས་བོན་
ཞེས་བྱ་བ། ལྟ་ན་སྡུག་པའི་ཞིང་གི་སྨོན་ལམ་རྣམ་པར་རྒྱས་པའི་ལྗོན་ཤིང་ཞེས་བྱ་
བ་བཅས་ཆོས་ཚན་གསུམ། ཁྱོན་བསྡོམས་ཆོས་ཚན་བཅོ་བརྒྱད་ད་ལམ་རྒྱ་ཆེའི་
ཀློག་པ་པོ་རྣམས་ཀྱི་སྤྱན་ལམ་དུ་ཕུལ་བ་ཡིན། །
ཞེས་དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་སྒྲིག་པ་པོས།
-9-



དཀར་ཆག
སྨན་མདོ་བརྒྱད་བརྒྱ་པ།
རྒྱལ་བ་ཤཱཀྱ་ཐུབ་པས་མཛད་པ།……………
དེ་བཞིན་གཤེགས་པ་བརྒྱད་ལ་བསྟོད་པ།
མཁན་ཆེན་ཞི་བ་འཚོས་མཛད་པ།………………………………………. (66）
དེ་བཞིན་གཤེགས་པ་བདུན་གྱི་སྔོན་གྱི་སྨོན་ལམ་ཁྱད་པར་རྒྱས་པའི་གཟུངས་
བཀླག་པའི་ཆོ་ག་མདོ་སྡེ་ལས་བཏུས་པ།
མཁན་ཆེན་ཞི་བ་འཚོས་མཛད་པ།………………………………… ……(69)
དེ་བཞིན་གཤེགས་པ་བདུན་གྱི་སྔོན་གྱི་སྨོན་ལམ་ཁྱད་པར་རྒྱས་པའི་གཟུངས་
བཀླག་པའི་ཆོ་ག་མདོ་སྡེ་ལས་བཏུས་པ། །
མཁན་ཆེན་ཞི་བ་འཚོས་མཛད་པ།:
ལས་ཀྱི་སྒྲིབ་པ་ཐམས་ཅད་རྣམ་པར་འཐག་པར་བྱེད་པའི་
ཆོ་ག་ཞེས་བྱ་བ་སྨན་བླའི་སྒྲུབ་ཐབས།
ཇོ་བོ་རྗེ་དཔལ་ལྡན་ཨ་ཏི་ཤའི་མཛད་པ། ……….
• • •• •，， (133）



མེས་པོའི་ཤུལ་བཞག་ལས།
སྨན་བླའི་མདོ་དང་ཆོ་གའི་སྐོར།
དེ་བཞིན་གཤེགས་པ་བརྒྱད་འཁོར་དང་བཅས་པ་ལ་གསོལ་བ་གདབ་པ།
མཆིམས་ཆེན་པོ་ནམ་མཁའ་གྲགས་ཀྱིས་མཛད་པ།……………………………….(184)
སྨན་བླའི་མངོན་རྟོགས།
རྒྱ་སྟོན་ཀུན་དགས་མཛད་པ།………… ……………… (224)
སྨན་བླའི་རྣམ་གཞག་ཆོ་ག་ཉམས་ལེན་བདེ་འཇུག །
སྟག་ལོ་ཤེས་རབ་རིན་ཆེན་གྱིས་མཛད་པ། … …………………………(229)
བདེ་གཤེགས་བདུན་གྱི་ཆོ་ག་ལག་ལེན་ལྷན་ཐབས་ཀྱིས་བརྒྱན་པ།
གྲགས་པ་དོན་གྲུབ་ཀྱིས་མཛད་པ།……. .………....（254)
སྨན་བླའི་མདོ་ཆོག
པཎ་ཆེན་བློ་བཟང་ཆོས་ཀྱི་རྒྱལ་མཚན་གྱིས་མཛད་པ།………………………… (316)
བདེར་གཤེགས་བདུན་གྱི་མཆོད་པའི་ཆོག་སྒྲིག་ཡིད་བཞིན་དབང་རྒྱལ།
རྒྱལ་དབང་ལྔ་པས་མཛད་པ། ………. …………………. (327)
དེ་བཞིན་གཤེགས་པ་བདུན་མཆོད་པའི་ཆོ་ག
མཁས་གྲུབ་ཀརྨ་ཆགས་མེད་ཀྱིས་མཛད་པ།…………………………………………. (388）
སྨན་བླའི་མདོ་ཆོག་སྙིང་པོ་གཞན་ཕན་བདེ་འཇུག
ཞ་ལུ་བློ་གསལ་བསྟན་སྐྱོང་གིས་མཛད་པ།……….
|
• •，，，， ， ，，，，，，，(405)



དཀར་ཆག
སྨན་བླའི་མདོ་ཆོག་གི་སྙིང་པོ་ཤིན་ཏུ་བསྡུས་པ་ཕན་བདེའི་དཔལ་སྟེར།
འཇམ་དབྱངས་མཁྱེན་བརྩེ་དབང་པོས་མཛད་པ།…………………………………….（437)
སྨན་བླའི་མདོ་ཆོག་བསྡུས་པ་བདུད་རྩིའི་བུམ་བཟང་།
འཇུ་མི་ཕམ་གྱིས་མཛད་པ།……
......(442)
•(470)
སྨན་བླའི་སྒོམ་བཟླས་ཤིན་ཏུ་བསྡུས་པ་ཕན་བདེའི་མྱུར་ལམ།
ཀོང་སྤྲུལ་བློ་གྲོས་མཐའ་ཡས་ཀྱིས་མཛད་པ།.………….
སྨོན་ལམ་གཏན་བདེའི་ས་བོན།
ཀོང་སྤྲུལ་ཡོན་ཏན་རྒྱ་མཚོས་མཛད་པ།.…………………………………………. (472)
ལྟ་ན་སྡུག་པའི་ཞིང་གི་སྨོན་ལམ་རྣམ་པར་རྒྱས་པའི་ལྗོན་ཤིང་། །
ཀོང་སྤྲུལ་ཡོན་ཏན་རྒྱ་མཚོས་མཛད་པ།…….
，，，，，(483)



༄༅། །སྨན་མདོ་བརྒྱད་བརྒྱ་པ་བཞུགས་སོ། །
རྒྱལ་བ་ཤཱཀྱ་ཐུབ་པས་མཛད་པ།
རྒྱ་གར་སྐད་དུ། ཨཱརྱ་སཔྟ་ཏ་ཐཱ་ག་ཏ་པཱུརྦ་པྲ་ཎི་དྷཱ་ན་བི་ཤ་ཥ་བི་སྭཱ་རཱ་ནཱ་
མ་མ་ཧཱ་ཡཱ་ན་སཱུ་ཏྲ། བོད་སྐད་དུ། འཕགས་པ་དེ་བཞིན་གཤེགས་པ་བདུན་གྱི་
སྔོན་གྱི་སྨོན་ལམ་གྱི་ཁྱད་པར་རྒྱས་པ་ཞེས་བྱ་བ་ཐེག་པ་ཆེན་པོའི་མདོ། བམ་པོ་
དང་པོ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །
འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་ཡུལ་རྒྱུ་བ་རྒྱུ་
ཞིང་ཡངས་པ་ཅན་དུ་བྱོན་ཏེ། ཡངས་པ་ཅན་ན་རོལ་མོའི་སྒྲ་གཅན་གྱི་ཤིང་ལྗོན་
པའི་དྲུང་ན། དགེ་སློང་བརྒྱད་སྟོང་གི་དགེ་སློང་གི་དགེ་འདུན་ཆེན་པོ་དང་། བྱང་
ཆུབ་སེམས་དཔའ་སུམ་ཁྲི་དྲུག་སྟོང་ལ་འདི་ལྟ་སྟེ། བྱང་ཆུབ་སེམས་དཔའ་སེམས་
དཔའ་ཆེན་པོ་འཇམ་དཔལ་དང་། བྱང་ཆུབ་སེམས་དཔའ་སེམས་དཔའ་ཆེན་པོ་
སྤྱན་རས་གཟིགས་དབང་ཕྱུག་དང་། བྱང་ཆུབ་སེམས་དཔའ་སེམས་དཔའ་ཆེན་
པོ་བློ་གྲོས་ཆེན་པོ་དང་། བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པ་
དང་། བྱང་ཆུབ་སེམས་དཔའ་སེམས་དཔའ་ཆེན་པོ་སྤོབས་པ་བརྩེགས་དང༌།
བྱང་ཆུབ་སེམས་དཔའ་སེམས་དཔའ་ཆེན་པོ་རྣམ་པར་གནོན་པ་དོན་ཡོད་དང་།
བྱང་ཆུབ་སེམས་དཔའ་སེམས་དཔའ་ཆེན་པོ་ལྟ་ན་སྡུག་དང་། བྱང་ཆུབ་སེམས་
དཔའ་སེམས་དཔའ་ཆེན་པོ་མུན་པ་མུན་ནག་ཐམས་ཅད་ངེས་པར་འཇོམས་པའི་



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
བློ་གྲོས་དང་། བྱང་ཆུབ་སེམས་དཔའ་སེམས་དཔའ་ཆེན་པོ་བསམ་པ་ལེགས་
པར་རྣམ་པར་སེམས་པ་དང་། བྱང་ཆུབ་སེམས་དཔའ་སེམས་དཔའ་ཆེན་པོ་ལྷུན་
པོ་བརྩེགས་དང་། བྱང་ཆུབ་སེམས་དཔའ་སེམས་དཔའ་ཆེན་པོ་སང་སང་པོའི་
དབྱངས་དང་། བྱང་ཆུབ་སེམས་དཔའ་སེམས་དཔའ་ཆེན་པོ་ལྷུན་པོ་ཆེན་པོའི་རྩེ་
འཛིན་རྒྱལ་པོ་དང་། བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེ་
དང་། དེ་དག་ལ་སོགས་པ་བྱང་ཆུབ་སེམས་དཔའ་སུམ་ཁྲི་དྲུག་སྟོང་དང་ཐབས་
གཅིག་ཏུ་བཞུགས་ཏེ། ལྷ་དང་ཀླུ་དང་གནོད་སྦྱིན་དང་། དྲི་ཟ་དང་། ལྷ་མ་ཡིན་
དང༌། ནམ་མཁའ་ལྡིང་དང་། མིའམ་ཅི་དང༌། ལྟོ་འཕྱེ་ཆེན་པོ་དང༌། རྒྱལ་པོ་དང་
བློན་པོ་དང་། བྲམ་ཟེ་དང༌། རྒྱལ་ རིགས་ དང༌། ཁྱིམ་བདག་ ཐམས་ ཅད་ ཀྱིས་
ཡོངས་སུ་བསྐོར་ཅིང་མདུན་གྱིས་བལྟས་ཏེ། ཐོག་མར་དགེ་བ། བར་དུ་དགེ་བ།
ཐ་མར་དགེ་བ། དོན་བཟང་པོ། ཚིག་འབྲུ་བཟང་པོའི་ཆོས་སྟོན་ཅིང་ཆོས་ཀྱི་
གཏམ་གྱིས་སེམས་ཅན་རྣམས་ཚིམ་པར་མཛད། ཡང་དག་པར་དགའ་བར་
མཛད། སངས་རྒྱས་ཀྱི་བྱང་ཆུབ་ལ་འགོད་པར་མཛད་དོ། །དེ་ནས་བྱང་ཆུབ་
སེམས་དཔའ་སེམས་དཔའ་ཆེན་པོ་ཆོས་ཀྱི་རྒྱལ་བུ་འཇམ་དཔལ་སྟན་ལས་
ལངས་ཏེ། བླ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་པའི་ལྷ་ང་ས་ལ་
བཙུགས་ཏེ། བཅོམ་ལྡན་འདས་ག་ལ་བ་དེར་ལོགས་སུ་ཐལ་མོ་སྦྱར་བ་བཏུད་
ནས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་ལྷ་
དང་། ཀླུ་དང་། གནོད་ སྦྱིན་དང་། སྲིན་པོ་དང་། ནམ་ མཁའ་ ལྡིང་དང༌། མིའམ་
ཅི་དང་། ལྟོ་འཕྱེ་ཆེན་པོ་དང་། དགེ་སྦྱོང་དང་། བྲམ་ཟེ་དང་། རྒྱལ་པོ་དང་། བློན་
པོ་དང་། ཁྱིམ་བདག་དང་། མི་དང་། མི་མ་ལགས་པ་མང་པོ་དག་ཆོས་ཉན་པའི་



སྨན་མདོ་བརྒྱད་བརྒྱ་པ།
སླད་དུ་འདུས་ཤིང་མཆིས་ལགས་ན་དེའི་སླད་དུ། བཅོམ་ལྡན་འདས་ཀྱིས་ཐུགས་
བརྩེ་བར་དགོངས་ཏེ། ཐོས་ན་ཅི་ནས་སེམས་ཅན་ཐམས་ཅད་བླ་ན་མེད་པ་ཡང་
དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་འགྱུར་བ་དང་། སྡིག་པ་
ཐམས་ཅད་དང་། ལས་ཀྱི་སྒྲིབ་པ་ཐམས་ཅད་ཡོངས་སུ་བྱང་ཞིང་ཡོངས་སུ་དག་
པར་འགྱུར་བ་དང་། བདུད་སྡིག་ཅན་གྱིས་མི་བརྫི་བར་འགྱུར་བའི་དེ་བཞིན་
གཤེགས་པ་དེ་དག་གི་མཚན་དང་། སྔོན་གྱི་སྨོན་ལམ་གྱི་ཁྱད་པར་རྒྱས་པ་དང་། །
སངས་རྒྱས་ཀྱི་ཞིང་གི་ཡོན་ཏན་བཀོད་པའི་ གནས་རྣམས་བཤད་དུ་གསོལ།
བཅོམ་ལྡན་འདས་དེ་བཞིན་གཤེགས་པ་རྣམས་ལ་ནི་མ་གཟིགས་པའམ་མ་
གསན་པའམ། རྣམ་པར་མི་མཁྱེན་པ་མི་མངའ་བས་བསྐལ་པ་བྱེ་བ་ཁྲག་ཁྲིག་
བརྒྱ་སྟོང་གངྒཱའི་ཀླུང་གི་བྱེ་མའི་རྡུལ་ཕྲ་རབ་ཀྱི་རྡུལ་སྙེད་དག་ཀྱང་དཔེར་ན་དེང་
ངམ་སང་གི་ལྟར་དགོངས་པ་ལགས་ཏེ། དེ་བཞིན་གཤེགས་པ་དེ་དག་གིས་དང་
པོ་བྱང་ཆུབ་ཀྱི་ཐུགས་ཡིད་ལ་མཛད་པ་དང་། སྔོན་གྱི་སྨོན་ལམ་དང་། དེ་བཞིན་
གཤེགས་པ་ལ་དམིགས་པའི་སངས་རྒྱས་ཀྱི་ཞིང་གི་ཡོན་ཏན་བཀོད་པ་དག་
བརྗོད་པ་དང་། ཡང་དག་པར་བསྟན་པར་སྤྱོད་ན། བཅོམ་ལྡན་འདས་སླད་མའི་
ཚེ་སླད་མའི་དུས་ལྔ་བརྒྱ་བ་ཐ་མ་ལ་དམ་པའི་ཆོས་ལྟར་བཅོས་པ་འབྱུང་བ་ན་
སེམས་ཅན་ཐམས་ཅད་རྗེས་སུ་བཟུང་བའི་སླད་དུ་དེ་བཞིན་གཤེགས་པ་རྣམས་
ཀྱི་ཐབས་མཁས་པ་མང་པོ་དང་། སྔོན་གྱི་སྨོན་ལམ་གྱི་ཁྱད་པར་རྒྱས་པ་བཅོམ་
ལྡན་འདས་ཀྱིས་བཤད་དུ་གསོལ། དེ་ནས་བཅོམ་ལྡན་འདས་དེ་བཞིན་གཤེགས་
པས་ཀ་ལ་པིངྐའི་སྒྲ་སྐད་དང་དབྱངས་ཀྱིས་འཇམ་དཔལ་གཞོན་ནུར་གྱུར་པ་ལ་
ལེགས་སོ། །ཞེས་བྱ་བ་གནང་ཏེ། འཇམ་དཔལ་ལེགས་སོ་ལེགས་སོ། །འཇམ་



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
དཔལ་ཁྱོད་སྙིང་རྗེ་དང་ལྡན་པ་སྟེ། འཇམ་དཔལ་ཁྱོད་ཀྱིས་སྙིང་རྗེ་དཔག་ཏུ་
མེད་པ་བསྐྱེད་ནས་སེམས་ཅན་ཐམས་ཅད་ཀྱི་དོན་དང་། སེམས་ཅན་ལས་ཀྱི་
སྒྲིབ་པ་སྣ་ཚོགས་ཀྱིས་བསྒྲིབས་པ། ནད་སྣ་ཚོགས་ཀྱིས་ལུས་ཡོངས་སུ་གཟིར་བ།
མྱ་ངན་དང་སྡུག་བསྔལ་སྣ་ཚོགས་ཀྱིས་གཙེས་པའི་ལྷ་དང་། མི་རྣམས་ཀྱི་དོན་
དང༌། ཕན་པ་དང་། བདེ་བའི་ཕྱིར་གསོལ་བ་འདེབས་པ་ནི་ཡང་ལེགས་སོ།།
འཇམ་དཔལ་དེ་བཞིན་གཤེགས་པའི་བྱིན་གྱིས་བརླབས་ཀྱིས་ཁྱོད་ཀྱི་སྤོབས་པ་
འདི་སྐྱེས་སོ། །འཇམ་དཔལ་དེའི་ཕྱིར་ལེགས་པར་རབ་ཏུ་ཉོན་ལ་ཡིད་ལ་ཟུངས་
ཤིག་དང་ངས་བཤད་དོ། །འཇམ་དཔལ་གཞོན་ནུར་གྱུར་པས་བཅོམ་ལྡན་འདས་
དེ་བཞིན་ནོ་ཞེས་གསོལ་ནས། བཅོམ་ལྡན་འདས་ཀྱི་ལྟར་མཉན་པ་དང་། བཅོམ་
ལྡན་འདས་ཀྱིས་དེ་ལ་འདི་སྐད་ཅེས་བཀའ་སྩལ་ཏོ། །
འཇམ་དཔལ་ཤར་ཕྱོགས་ལོགས་སུ་སངས་རྒྱས་ཀྱི་ཞིང་འདི་ནས་སངས་
རྒྱས་གྱི་ཞིང་གང་གཱའི་ཀླུང་གི་བྱེ་མ་སྙེད་འདས་པ་ན། འཇིག་རྟེན་གྱི་ཁམས་
གཞན་གྱིས་མི་ཐུབ་པ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་མཚན་ལེགས་པར་ཡོངས་བསྒྲགས་དཔལ་གྱི་རྒྱལ་པོ་
ཞེས་བྱ་བ་ཞམ་རིང་བ་བྱང་ཆུབ་སེམས་དཔའ་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མ་
དང་ལྡན་པ་བཞུགས་ཏེ། འཚོ་ཞིང་བཞེས་ལ་ཆོས་ཀྱང་སྟོན་པ་ཡོད་དོ། །
འཇམ་དཔལ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་མཚན་ལེགས་པར་ཡོངས་བསྒྲགས་དཔལ་གྱི་རྒྱལ་པོ་ཞེས་བྱ་བ་དེའི་
སངས་རྒྱས་ཀྱི་ཞིང་དེ་ནི་ཤིན་ཏུ་ཡོངས་སུ་དག་པ། ཐ་གྲུར་དཔག་ཚད་བརྒྱ་སྟོང་
དུ་མ་ཡོད་པ། ལག་མཐིལ་ལྟར་མཉམ་པར་གྱུར་པ། ངན་སོང་དང་སྡུག་བསྔལ་



སྨན་མདོ་བརྒྱད་བརྒྱ་པ།
གྱི་སྒྲ་མེད་པ། བུད་མེད་ཀྱི་དངོས་པོ་མེད་པ། ཚེར་མ་དང༌། གཡང་ས་མེད་པ།
རི་དང་རྡོ་དང་གསེག་མ་དང་། གྱོ་མོ་མེད་པ། འཇམ་པ། སའི་ངོས་རེག་ན་བདེ་
བ༑ ལྷའི་དྲི་བསུང་དང་ལྡན་པ་ལྷའི་རིན་པོ་ཆེའི་ཤིང་ལྗོན་པ་དང་། མེ་ཏོག་དང་
འབྲས་བུ་མཛེས་པར་བྱས་པ། རིན་པོ་ཆེའི་སེང་གེའི་ཁྲིས་ལེགས་པར་བརྒྱན་པ།
བྱང་ཆུབ་སེམས་དཔའ་དག་པ་ཕྱིར་མི་ལྡོག་པའི་ས། ཛམ་བུའི་ཆུ་བོའི་གསེར་
དང་། ནོར་བུ་དང་མུ་ཏིག་གིས་བརྒྱན་པའི་རྫིང་ གིས་མཛེས་པར་བྱས་པའོ། །
འཇམ་ དཔལ་ འཇིག་རྟེན་གྱི་ ཁམས་ དེ་ན། བྱང་ ཆུབ་ སེམས་ དཔའ་ གང་ དག་
འཁོད་པ་དེ་དག་ཐམས་ཅད་ནི་བརྫུས་ཏེ་སྐྱེས་པ། རིན་པོ་ཆེ་སྣ་བདུན་གྱི་པདྨ་
ལས་བྱུང་བ་ཤ་སྟག་གོ །དེ་ལྟ་བས་ན་རིགས་ཀྱི་བུའམ་རིགས་ཀྱི་བུ་མོ་དད་པའི་
སངས་རྒྱས་ ཀྱི་ ཞིང་ དེར་སྐྱེ་བར་སྨོན་ལམ་ཐོབ་ཅིག འཇམ་དཔལ་དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མཚན་ལེགས་
པར་ཡོངས་བསྒྲགས་དཔལ་གྱི་རྒྱལ་པོ་དེ་ཐུགས་དང་པོ་བསྐྱེད་པ་ནས་བཟུང་སྟེ།
བྱང་ཆུབ་སེམས་དཔའི་སྤྱད་པ་སྤྱོད་པ་ན་དེས་སྨོན་ལམ་ཆེན་པོ་བརྒྱད་རྒྱུན་མི་
ཆད་པར་བཏབ་བོ། །བརྒྱད་གང་ཞེ་ན་དེའི་སྨོན་ལམ་ཆེན་པོ་དང་པོ་ནི་གང་གི་ཚེ་
བདག་མ་འོངས་པའི་དུས་ན་བླ་ན་མེད་པ་ཡང་དག་པར་རྫོགས་པའི་བྱང་ཆུབ་
མངོན་པར་རྫོགས་པར་སངས་རྒྱས་པ་དེ་ན་སེམས་ཅན་གང་ལ་ལ་དག་ན་བའི་
ནད་སྣ་ཚོགས་ཀྱིས་ལུས་ཡོངས་སུ་གཟིར་ཏེ་རིམས་དང་གཤེད་བྱེད་དང་། ཁྱད་
དང་། རོ་ལངས་དང་། འཇིགས་པ་རྣམས་ཀྱིས་གཙེས་པ་དེ་དག་བདག་གི་མཐུས།
བདག་གི་མིང་ཡིད་ལ་གནས་ཤིང་བདག་གི་མིང་ལན་བདུན་བརྗོད་པས། དེ་དག་
གི་ནད་ཐམས་ཅད་རབ་ཏུ་ཞི་བར་གྱུར་ཅིག བྱང་ཆུབ་ཀྱི་མཐར་ཐུག་གི་བར་དུ་



-
-
-
མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
རིམས་དང་སྡིག་པ་ཅན་གྱི་གདོན་རྣམས་མེད་པར་གྱུར་ཅིག རབ་ཏུ་ཞི་བར་
གྱུར་ཅིག ཅེས་བཏབ་བོ། །
དེའི་སྨོན་ལམ་ཆེན་པོ་གཉིས་པ་ནི་གང་གི་ཚེ་བདག་མ་འོངས་པའི་དུས་ན་
བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་
རྒྱས་པ་དེ་ན་སེམས་ཅན་གང་དག་ལོང་བ་དང་། འོན་པ་དང་། སྨྱོན་པ་དང་། ཤ་
བཀྲ་ཅན་དང་། ནད་ཚབས་ཆེན་པོས་བཏབ་པར་གྱུར་པ་དེ་དག་བདག་གི་མཐུས།
བདག་གི་མིང་ཡིད་ལ་གནས་ཤིང་བདག་གི་མིང་ལན་བདུན་བརྗོད་པས། དེ་དག་
བྱང་ཆུབ་ཀྱི་མཐར་ཐུག་གི་བར་དུ་དབང་པོ་ཐམས་ཅད་ཡོངས་སུ་ཚང་བར་གྱུར་
ཅིག སྡུག་བསྔལ་དང་། ནད་ཐམས་ཅད་རྒྱུན་ཆད་པར་གྱུར་ཅིག ཅེས་བཏབ་བོ།།
དེའི་སྨོན་ལམ་ཆེན་པོ་གསུམ་པ་ནི་གང་གི་ཚེ་བདག་མ་འོངས་པའི་དུས་ན་བླ་ན་
མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་པ་
དེ་ན་སེམས་ཅན་གང་དག་འདོད་ཆགས་དང་། ཞེ་སྡང་དང་། གཏི་མུག་གིས་
བསྒྲིབས་པ། མཚམས་མེད་པ་ལྔ་བྱེད་པ། བྱ་བ་མ་ཡིན་པ་སྤྱོད་པ་མང་བ། དམ་
པའི་ཆོས་སྤོང་བ་སྡིག་པ་མི་དགེ་བའི་ལས་སྣ་ཚོགས་བྱེད་པ། ངན་སོང་གསུམ་
དང༌། སེམས་ཅན་དམྱལ་བར་འགྲོ་བ་དེ་དག་སེམས་ཅན་དམྱལ་བ་ཆེན་པོར་
སྐྱེས་ནས་སྡུག་བསྔལ་གྱི་ཚོར་བ་མྱོང་བ་དེ་དག་བདག་གི་མཐུས། བདག་གི་མིང་
ཡིད་ལ་གནས་ཤིང་བདག་གི་མིང་ཡིད་ཀྱིས་བརྗོད་པས། དེ་དག་གི་མཚམས་
མེད་པ་ལྔ་ལ་སོགས་པ་ལས་ཀྱི་སྒྲིབ་པ་ཐམས་ཅད་ཡོངས་སུ་བྱང་ཞིང་ཡོངས་སུ་
ཟད་པར་གྱུར་ཅིག བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་
རྫོགས་པར་སངས་རྒྱས་ཀྱི་བར་དུ་སུ་ཡང་སེམས་ཅན་དམྱལ་བ་དང་། ངན་



སྨན་མདོ་བརྒྱད་བརྒྱ་པ།
འགྲོར་འགྲོ་བར་མ་གྱུར་ཅིག ལྷ་ཡུལ་བའི་ལྷའི་བདེ་བ་དང་མིའི་བདེ་བ་ཉམས་
སུ་མྱོང་བར་གྱུར་ཅིག་ཅེས་བཏབ་བོ། །
དེའི་སྨོན་ལམ་ཆེན་པོ་བཞི་པ་ནི་གང་གི་ཚེ་བདག་མ་འོངས་པའི་དུས་ན་
བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་
རྒྱས་པ་དེ་ན་སེམས་ཅན་གང་སུ་དག་དབུལ་པོར་གྱུར་ཏེ། ཟས་དང་། སྐོམ་དང༌།
གོས་ དང་། ནོར་དང་། འབྲུ་དང་། མལ་ཆ་དང༌། སྤོས་དང་། ཕྲེང་བ་དང་། རྒྱན་
དང༌། ཡོ་བྱད་མི་བདོག་པ་དེ་དག་བདག་གི་མཐུས། བདག་གི་མིང་ཡིད་ལ་
གནས་ཤིང་། བདག་གི་མིང་ཡིད་ཀྱིས་བརྗོད་པས། དེ་དག་བྱང་ཆུབ་ཀྱི་མཐར་
ཐུག་ གི་བར་དུ། དབྱིག་དང་། གོས་དང་། ནོར་ དང་། འབྲུ་ དང་། མལ་ཆ་ དང་།
སྤོས་དང་། ཕྲེང་བ་དང་། རྒྱན་དང་ཡོ་བྱད་འཕེལ་བར་གྱུར་ཅིག་ཅེས་བཏབ་བོ། །
དེའི་སྨོན་ལམ་ཆེན་པོ་ལྔ་པ་ནི་གང་གི་ཚེ་བདག་མ་འོངས་པའི་དུས་ན་བླ་ན་མེད་
པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་པ་དེ་
ན་སེམས་ཅན་གང་དག་བཅིང་བ་དང་
། བརྡེག་པ་དང་། གོ་རར་གཞུག་པ་དང་།
མཚོན་ཆའི་ཚོགས་རྣམས་པ་སྣ་ཚོགས་ཀྱིས་ལུས་ཡོངས་སུ་གཟིར་བ་དེ་དག་
བདག་གི་མཐུས། བདག་གི་མིང་ཡིད་ལ་གནས་ཤིང་། བདག་གི་མིང་ཡིད་ཀྱིས་
བརྗོད་པས། དེ་དག་བྱང་ཆུབ་ཀྱི་མཐར་ཐུག་གི་བར་དུ་བཅིང་བ་དང་། བརྡེག་པ་
ཐམས་ཅད་ལས་ཡོངས་སུ་ཐར་བར་གྱུར་ཅིག ལུས་ཀྱི་གདུང་བ་ཐམས་ཅད་རྒྱུན་
ཆད་པར་གྱུར་ཅིག་ཅེས་བཏབ་བོ། །
དེའི་སྨོན་ལམ་ཆེན་པོ་དྲུག་པ་ནི་གང་གི་ཚེ་བདག་མ་འོངས་པའི་དུས་ན་
བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
རྒྱས་པ་དེ་ན་སེམས་ཅན་གང་དག་མགོན་མེད་པར་གྱུར་པ་ལུས་ལ་གདུང་བའི་
མེ་ འབར་ བ་དང༌། སེང་གེ་དང༌ སྟག་དང་། དོམ་དང་། དྲེད་དང་། སྦྲུལ་ གདུག་
པའི་ནང་དུ་ཚུད་དེ་སྲོག་ལ་བབ་སྟེ་འཇིགས་སྐྲག་ནས་མགོན་མེད་དེ། སྨྲེ་སྔགས་
སྣ་ཚོགས་འདོན་པ་དེ་དག་བདག་གི་མཐུས། བདག་གི་མིང་ཡིད་ལ་གནས་ཤིང་
བདག་གི་མིང་ལན་བདུན་ཡིད་ཀྱིས་བརྗོད་པས། དེ་དག་བྱང་ཆུབ་ཀྱི་མཐར་ཐུག་
གི་བར་དུ་ལུས་ལ་གདུང་བའི་མེ་ཐམས་ཅད་ཞི་བར་གྱུར་ཅིག སེང་གེ་དང༌། སྟག་
དང་། དོམ་དང་། དྲེད་དང་། སྦྲུལ་གདུག་པ་དེ་དག་ཀྱང་བྱམས་པ་ལ་གནས་པར་
གྱུར་ཅིག འཇིགས་པ་མེད་པ་དང་། ཞི་བའི་གནས་ལ་གནས་པར་གྱུར་ཅིག་ཅེས་
བཏབ་བོ། །
དེའི་སྨོན་ལམ་ཆེན་པོ་བདུན་པ་ནི་གང་གི་ཚེ་བདག་མ་འོངས་པའི་དུས་ན་
བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་
རྒྱས་པ་དེ་ན་སེམས་ཅན་གང་དག་ཕན་ཚུན་འཐབ་པ་དང། འཐབ་མོ་དང་། རྩོད་
པ་དང་འགྱེད་པར་གྱུར་ཏེ། འཁྲུགས་ཤིང་འཇིགས་སྐྲག་ནས་དངངས་པ་དེ་དག་
བདག་གི་མཐུས། བདག་གི་མིང་ཡིད་ལ་གནས་ཤིང་། བདག་གི་མིང་ལན་བདུན་
ཡིད་ ཀྱིས་བརྗོད་པས། དེ་དག་བྱང་ཆུབ་ཀྱི་མཐར་ཐུག་གི་བར་དུ། འཐབ་པ་
དང༌། འཐབ་མོ་དང༌། རྩོད་པ་དང་། འགྱེད་པ་ཐམས་ཅད་རབ་ཏུ་ཞི་བར་གྱུར་
ཅིག ཕན་ཚུན་བྱམས་པ་ལ་གནས་པར་གྱུར་ཅིག་ཅེས་བཏབ་བོ། །
དེའི་སྨོན་ལམ་ཆེན་པོ་བརྒྱད་པ་ནི་གང་གི་ཚེ་བདག་མ་འོངས་པའི་དུས་ན་
བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་
རྒྱས་པ་དེ་ན་སེམས་ཅན་གང་དག་ཆུའི་ནང་དུ་སོན་ཏེ། གྲུར་ཞུགས་པ། གླིང་མེད་



སྨན་མདོ་བརྒྱད་བརྒྱ་པ།
པར་ཕྱིན་པ། སྲོག་འདོར་བ། ཆུ་ཀླུང་དང་
། རྒྱ་མཚོའི་ནང་དུ་སོན་ཏེ། སྨྲེ་སྔགས་
སྣ་ཚོགས་འདོན་པ་དེ་དག་བདག་གི་མཐུས། བདག་གི་མིང་ཡིད་ལ་གནས་ཤིང་།
བདག་གི་མིང་ཡིད་ཀྱིས་ལན་བདུན་བརྗོད་པས། དེ་དག་བྱང་ཆུབ་ཀྱི་མཐར་
ཐུག་གི་བར་དུ་ཆུ་ཀླུང་ཆེན་པོ་དེ་ལས་དབུགས་འབྱིན་པ་སྦྱིན་པར་གྱུར་ཅིག
འཇིགས་པ་མེད་པར་རྒལ་བར་གྱུར་ཅིག་ཅེས་བཏབ་སྟེ། འཇམ་དཔལ་བཅོམ་
ལྡན་འདས་དེ་བཞིན་གཤེགས་པ་མཚན་ལེགས་པར་ཡོངས་བསྒྲགས་དཔལ་གྱི་
རྒྱལ་པོ་དེའི་སྨོན་ལམ་ཆེན་པོ་བརྒྱད་པོ་དེ་དག་བཏབ་བོ། །འཇམ་དཔལ་དེ་ལྟ་
བས་ན། བཅོམ་ ལྡན་འདས་དེ་ བཞིན་ གཤེགས་ པ་ མཚན་ལེགས་ པར་ ཡོངས་
བསྒྲགས་དཔལ་གྱི་རྒྱལ་པོ་དེའི་ཐུགས་དང་པོ་བསྐྱེད་པ་ནས་བཟུང་སྟེ། སྨོན་
ལམ་དང་། ཏིང་ངེ་འཛིན་གྱི་སྟོབས་ཀྱི་གནས་དང་། སེམས་ཅན་ཡོངས་སུ་སྨིན་
པར་མཛད་པ་དང་བྱང་ཆུབ་སེམས་དཔའི་སྤྱོད་པ་དང་། དེ་བཞིན་གཤེགས་པ་ལ་
མཆོད་པ་དང་། རིམ་གྲོ་མཛད་པ་དང་། རྣམ་པར་འཕྲུལ་པ་དང༌། སངས་རྒྱས་ཀྱི་
ཞིང་ཡོངས་སུ་དག་པ་དང་། ཞམ་རིང་བ་བྱང་ཆུབ་སེམས་དཔའ་ཕུན་སུམ་ཚོགས་
པ་གང་ཡིན་པ་དེ་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
པའི་སངས་རྒྱས་དང་། བྱང་ཆུབ་སེམས་དཔའ་ ས་བཅུ་ལ་གནས་པ་རྣམས་མ་
གཏོགས་པར། ཉན་ཐོས་དང་རང་སངས་རྒྱས་ཐམས་ཅད་ཀྱིས་ལོ་བརྒྱར་ཡང་
བརྗོད་པར་མི་ནུས་སོ། །འཇམ་དཔལ་དེ་ལྟ་བས་ན་དད་པའི་རིགས་ཀྱི་བུའམ།
རིགས་ ཀྱི་བུ་མོའམ། རྒྱལ་པོའམ། བློན་ པོའམ། ཁྱིམ་བདག་ ཡོན་ཏན་དོན་དུ་
གཉེར་བ་རྣམས་ཀྱིས་ཞེ་སྡང་དང་། ཉོན་མོངས་པ་ཐམས་ཅད་དང་བྲལ་བར་དེ་
བཞིན་གཤེགས་པ་དེའི་མཚན་གཟུང་བར་བྱ། བཀླག་པར་བྱ་སྟེ། རབ་ཏུ་གུས་



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
པས་དེ་བཞིན་གཤེགས་པ་དེ་ལ་མཆོད་པ་བྱས་ན་དེའི་སྡིག་པ་ཐམས་ཅད་དང་
ལས་ཀྱི་སྒྲིབ་པ་ཐམས་ཅད་དང་། ནད་ཐམས་ཅད་རབ་ཏུ་ཞི་བར་འགྱུར། རེ་བ་
ཐམས་ཅད་ཡོངས་སུ་རྫོགས་པར་འགྱུར། སངས་རྒྱས་ཀྱི་བྱང་ཆུབ་ལས་ཕྱིར་མི་
ལྡོག་པར་འགྱུར་རོ། །
འཇམ་དཔལ་ཤར་ཕྱོགས་ལོགས་སུ་སངས་རྒྱས་ཀྱི་ཞིང་འདི་ནས་སངས་
རྒྱས་ཀྱི་ཞིང་གངྒཱའི་ཀླུང་བདུན་གྱི་བྱེ་མ་སྙེད་འདས་པ་ན་འཇིག་རྟེན་གྱི་ཁམས་
རིན་པོ་ཆེ་དང་ལྡན་པ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་རིན་པོ་ཆེ་དང་ཟླ་བ་པདྨས་རབ་ཏུ་བརྒྱན་པ་མཁས་པ་
གཟི་བརྗིད་སྒྲ་དབྱངས་ཀྱི་རྒྱལ་པོ་ཞེས་བྱ་བ་བཞུགས་ཏེ། འཚོ་ཞིང་བཞེས་ལ་
ཆོས་ཀྱང་སྟོན་ཅིང་། བྱང་ཆུབ་སེམས་དཔའ་རྣམས་ལ་ཐེག་པ་ཆེན་པོའི་གཏམ་
འབའ་ཞིག་སྟོན་པ་ཡོད་དོ། །འཇམ་དཔལ་དེ་བཞིན་གཤེགས་པ་དགྲ་བཅོམ་
ཡང་དག་པར་རྫོགས་པའི་སངས་རྒྱས་དེ་སྔོན་བྱང་ཆུབ་སེམས་དཔའི་སྤྱད་པ་སྤྱོད་
པ་ནི་སྨོན་ལམ་ཆེན་པོ་བརྒྱད་བཏབ་པོ། །
བརྒྱད་གང་ཞེ་ན། དེའི་སྨོན་ལམ་ཆེན་པོ་དང་པོ་ནི་གང་གི་ཚེ་བདག་མ་
འོངས་པའི་དུས་ན་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་
རྫོགས་པར་སངས་རྒྱས་པ་དེ་ན་སེམས་ཅན་གང་དག་ཞིང་ལས་ཀྱི་ལས་ཀྱི་མཐའ་
དང་། ཚོང་ལ་དགའ་སྟེ་གཡེང་བ་སྣ་ཚོགས་མང་བས་དགེ་བའི་ཆོས་རྣམས་ལས་
ཡོངས་སུ་ཉམས་པ་དང་བྱང་ཆུབ་ཀྱི་སེམས་ཡིད་ལ་བྱེད་པ་ལས་ཡོངས་སུ་ཉམས་
ཏེ། དེ་དག་འཁོར་བའི་སྡུག་བསྔལ་རྣམས་ལས་ཡོངས་སུ་ཐར་བར་མ་གྱུར་ཅིང་།
སོ་སོར་འཁོར་བའི་སྡུག་བསྔལ་རྣམས་མྱོང་བ་དང་། རྒ་བ་དང་། ན་བ་དང་།
-10-



སྨན་མདོ་བརྒྱད་བརྒྱ་པ།
འཆི་བ་དང་། མྱ་ངན་དང༌། སྨྲེ་སྔགས་འདོན་པ་དང་། སྡུག་བསྔལ་བ་དང་། ཡིད་
མི་བདེ་བ་དང་། འཁྲུག་པ་རྣམས་མྱོང་བ་དེ་དག་བདག་གི་མཐུས་བདག་གི་མིང་
ཡིད་ལ་གནས་ཤིང་བདག་གི་མིང་ཡིད་ཀྱིས་བརྗོད་པས། དེ་དག་བླ་ན་མེད་
པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ཀྱི་
བར་དུ་དེ་དག་འཁོར་བའི་སྡུག་བསྔལ་རྣམས་ལས་ཡོངས་སུ་ཐར་བར་གྱུར་ཅིག
བསམས་མ་ཐག་ཏུ་བགོ་བ་དང་། བཟའ་བ་དང༌། བཏུང་བ་དང་། ལོངས་སྤྱོད་
དང་། ཡོངས་སུ་སྤྱད་ པ་ དང། ནོར་དང་། འབྲུ་དང་། དབྱིག་དང་ གསེར་རྣམས་
འབྱུང་བར་གྱུར་ཅིག དགེ་བའི་ཆོས་རྣམས་ཀྱིས་རྣམ་པར་འཕེལ་བར་གྱུར་ཅིག
བྱང་ཆུབ་ཀྱི་སེམས་ཡིད་ལ་བྱེད་པ་དང་མི་འབྲལ་བར་གྱུར་ཅིག ངན་སོང་གསུམ་
དང་སེམས་ཅན་དམྱལ་བའི་སྡུག་བསྔལ་ཐམས་ཅད་ལས་ཡོངས་སུ་ཐར་བར་གྱུར་
ཅིག་ཅེས་བཏབ་བོ། །
བཅོམ་ལྡན་འདས་དེའི་སྨོན་ལམ་ཆེན་པོ་གཉིས་པ་ནི་གང་གི་ཚེ་བདག་མ་
འོངས་པའི་དུས་ན་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་
རྫོགས་པར་སངས་རྒྱས་པ་དེ་ན་སྟོང་ གསུམ་གྱི་སྟོང་ཆེན་པོའི་འཇིག་རྟེན་གྱི་
ཁམས་ན་སྒོ་ང་ལས་སྐྱེས་པའམ། མངལ་ནས་སྐྱེས་ པའམ། དྲོད་གཤེར་ལས་
སྐྱེས་པའམ། བརྫུས་ཏེ་སྐྱེས་པའི་སེམས་ཅན་གང་དག་གྲང་བ་དང་། ཚ་བ་དང་།
བཀྲེས་པ་དང་། སྐོམ་པས་ལུས་ཡོངས་སུ་གདུངས་ཤིང་སྡུག་བསྔལ་གྱི་ཚོར་བས་
ཉམ་ཐག་པ་དེ་དག་བདག་གི་མཐུས། བདག་གི་མིང་རྣ་ལམ་དུ་གྲག་ཅིང་། དེ་
དག་གིས་བདག་གི་མིང་དྲན་པ་དང༌། བརྗོད་པས་སྔོན་གྱི་ལས་ཀྱི་སྒྲིབ་པ་དེ་
ཡོངས་སུ་བྱང་བར་གྱུར་ཅིག སྐྱེ་བ་དེ་ཡང་ཐ་མ་པར་གྱུར་ཅིག བླ་ན་མེད་པ་ཡང་
-11-



-----
མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ཀྱི་བར་དུ་
སྐྱེ་བའི་སྡུག་བསྔལ་ཐམས་ཅད་ལས་ཡོངས་སུ་ཐར་བར་གྱུར་ཅིག ལྷ་ཡུལ་བའི་
ལྷའི་བདེ་བ་མྱོང་བར་གྱུར་ཅིག་ཅེས་བཏབ་བོ། །
དེའི་སྨོན་ལམ་ཆེན་པོ་གསུམ་པ་ནི། གང་གི་ཚེ་བདག་མ་འོངས་པའི་དུས་
ན་ བླ་ན་མེད་པ་ཡང་དག་ པར་ རྫོགས་ པའི་བྱང་ཆུབ་མངོན་པར་ རྫོགས་ པར་
སངས་རྒྱས་པ་དེ་ན་སྟོང་གསུམ་གྱི་སྟོང་ཆེན་པོའི་འཇིག་རྟེན་ཁམས་ན། བུད་མེད་
གང་དག་ཀུན་ནས་ཉོན་མོངས་པ་སྣ་ཚོགས་ཀྱིས་ལུས་ཡོངས་སུ་གང་ཞིང་བུད་
མེད་ཀྱི་སྐྱེ་གནས་ལ་སྨོད་པ་དང་། གང་དག་བཙའ་བའི་དུས་ན་སྡུག་བསྔལ་གྱི་
ཚོར་བ་མྱོང་བ་དེ་དག་བདག་གི་མཐུས། བདག་གི་མིང་རྣ་ལམ་དུ་གྲག་ཅིང་དེ་
དག་གིས་བདག་གི་མིང་དྲན་པ་དང་བརྗོད་པས་ཚོར་བ་ཐམས་ཅད་དང༌། སྡུག་
བསྔལ་ཐམས་ཅད་རྒྱུན་ཆད་པར་གྱུར་ཅིག སྐྱེ་བ་དེ་ཡང་ཐ་མ་པར་གྱུར་
ཅིག བྱང་ཆུབ་ཀྱི་མཐར་ཐུག་གི་བར་དུ་སྐྱེས་པ་ཉིད་ཐོབ་པར་གྱུར་ཅིག་ཅེས་
བཏབ་བོ། །
དེའི་སྨོན་ལམ་ཆེན་པོ་བཞི་པ་ནི་གང་གི་ཚེ་བདག་མ་འོངས་པའི་དུས་ན་
བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་
རྒྱས་པ་དེ་ན་སེམས་ཅན་གང་དག་འཆི་བ་དང་། དགྲ་དང་དགོན་པའི་གནོད་པས་
གཙེས་ པ་དང་། ཕན་ཚུན་དུ་ ཕ་མ་དང་། སྲིང་མོ་དང། མཛའ་བཤེས་དང༌། ཉེ་
དུའི་མྱ་ངན་མྱོང་ཞིང་། སྡུག་བསྔལ་བ་དང་། མྱ་ངན་གྱི་ཟུག་རྔུ་ལུས་ལ་ཟུག་པ་དེ་
དག་བདག་གི་མཐུས་བདག་གི་མིང་རྣ་ལམ་དུ་གྲག་ཅིང་། དེ་དག་གི་རྣ་ལམ་དུ་
བདག་གི་མིང་གྲག་པ་དང་། ཁ་ཏོན་དུ་བཏོན་པས་བྱང་ཆུབ་ཀྱི་མཐར་ཐུག་གི་
-12-



་
-
-
སྨན་མདོ་བརྒྱད་བརྒྱ་པ།
བར་དུ་འཆི་བ་དང་། དགྲ་དང་དགོན་པའི་གནོད་པ་ཐམས་ཅད་རབ་ཏུ་ཞི་བར་
གྱུར་ཅིག མྱ་ངན་དང་། སྡུག་བསྔལ་དང་བྲལ་བར་གྱུར་ཅིག་ཅེས་བཏབ་བོ། །
དེའི་སྨོན་ལམ་ཆེན་པོ་ལྔ་པ་ནི། གང་གི་ཚེ་བདག་མ་འོངས་པའི་དུས་ན་བླ་ན་མེད་
པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་པ་དེ་
ན་སེམས་ཅན་གང་དག་མཚན་མོ་མུན་པ་མུན་ནག་ན་རྣམ་པར་རྒྱུ་བ། ལས་ཀྱི་
མཐའ་རྣམ་པ་སྣ་ཚོགས་ལ་ཞུགས་པ། སྡིག་པ་ཅན་གྱི་གདོན་སྣ་ཚོགས་ཀྱིས་
གཙེས་པ། འཇིགས་པས་སྨྲེ་སྔགས་སྣ་ཚོགས་འདོན་པ་དེ་དག་བདག་གི་མཐུས།
བདག་གི་མིང་ཡིད་ལ་གནས་ཤིང་། བདག་གི་མིང་ཡིད་ཀྱིས་བརྗོད་པས། བྱང་
ཆུབ་ཀྱི་མཐར་ཐུག་གི་བར་དུ་མུན་པ་མུན་ནག་ཐམས་ཅད་མེད་པར་གྱུར་ཅིག
སྡིག་པ་ཅན་གྱི་གདོན་ཐམས་ཅད་བྱམས་པ་ལ་གནས་པར་གྱུར་ཅིག མཆོད་པ་
དང་རིམ་གྲོ་བྱ་བ་རྣམ་པ་སྣ་ཚོགས་ལ་མངོན་པར་བརྩོན་པར་གྱུར་ཅིག་ཅེས་
བཏབ་བོ། །
དེའི་སྨོན་ལམ་ཆེན་པོ་དྲུག་པ་ནི། གང་གི་ཚེ་བདག་མ་འོངས་པའི་དུས་ན་
བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་
རྒྱས་པ་དེ་ན། སེམས་ཅན་གང་དག་དམན་པ་ལ་མོས་ཤིང་ཤེས་རབ་ཆུང་ལ་དྲན་
པ་རྨོངས་ཏེ་དགེ་བའི་ཆོས་རྣམས་དང༌། སྟོབས་དང་། བྱང་ཆུབ་ཀྱི་ཡན་ལག་དང་།
ཏིང་ངེ་འཛིན་དང་། གཟུངས་ ཀྱི་ སྒོ་རྣམས་ དང་། སངས་ རྒྱས་དང་། ཆོས་དང་།
དགེ་འདུན་རྗེས་སུ་དྲན་པ་ལས་ཡོངས་སུ་ཉམས་པ་དེ་དག་བདག་གི་མཐུས།
བདག་གི་མིང་ཡིད་ལ་གནས་ཤིང་། བདག་གི་མིང་ ཡིད་ ཀྱིས་བརྗོད་པས། དེ་
དག་བྱང་ཆུབ་ཀྱི་མཐར་ཐུག་གི་བར་དུ། ཏིང་ངེ་འཛིན་དང༌། དྲན་པ་དང༌།
--
-13-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
སྟོབས་དང་། བྱང་ཆུབ་ཀྱི་ཡན་ལག་དང་། གཟུངས་ཀྱི་སྒོ་རྣམས་མངོན་དུ་གྱུར་
ཅིག ཤེས་རབ་ཆེན་པོ་རྗེས་སུ་རྒྱུ་བར་གྱུར་ཅིག་ཅེས་བཏབ་བོ། །
དེའི་སྨོན་ལམ་ཆེན་པོ་བདུན་པ་ནི། གང་གི་ཚེ་བདག་མ་འོངས་པའི་དུས་
ན་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་ པར་
སངས་རྒྱས་པ་དེ་ན་སེམས་ཅན་གང་དག་དམན་པ་ལ་མོས་ཤིང་ཉན་ཐོས་ཀྱི་ཐེག་
པ་དང་། རང་སངས་རྒྱས་ཀྱི་ཐེག་པ་ལ་འདོད་པ་བསྐྱེད་དེ། དེ་ལ་གནས་ཤིང་བླ་
ན་མེད་པ་ཡང་དག་པར་རྫོགས་པའི་བྱང་ཆུབ་ལ་རྒྱབ་ཀྱིས་ཕྱོགས་པར་གྱུར་པ་དེ་
དག་བདག་གི་མཐུས། བདག་གི་མིང་ཡིད་ལ་གནས་ཤིང་། བདག་གི་མིང་ཡིད་
ཀྱིས་བརྗོད་པས། དེ་དག་ཐམས་ཅད་བླ་ན་མེད་པ་ཡང་དག་པར་རྫོགས་པའི་
བྱང་ཆུབ་མངོན་པར་རྫོགས་པར་སངས་རྒྱས་ཀྱི་བར་དུ་བླ་ན་མེད་པ་ཡང་དག་
པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་གྱུར་ཅིག ཉན་ཐོས་དང་། རང་
སངས་རྒྱས་ཀྱི་ས་ལ་རྒྱབ་ཀྱིས་ཕྱོགས་པར་གྱུར་ཅིག བྱང་ཆུབ་ཀྱི་སེམས་ཡིད་ལ་
བྱེད་པ་དང་མི་འབྲལ་བར་གྱུར་ཅིག་ཅེས་བཏབ་བོ། །
དེའི་སྨོན་ལམ་ཆེན་པོ་བརྒྱད་པ་ནི། གང་གི་ཚེ་བདག་མ་འོངས་པའི་དུས་
ན་ བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་
སངས་རྒྱས་པ་དེ་ན། སེམས་ཅན་གང་དག་བསྐལ་པ་ཆེན་པོ་ཟད་པའི་ཚེ་འཛམ་
བུའི་གླིང་ཀུན་ཏུ་འབར་ཞིང་། རབ་ཏུ་འབར་བ་འཁྲུག་པར་འགྱུར་ཏེ། ངུ་ཞིང་མྱ་
ངན་བྱེད་ལ་སྔོན་གྱི་མི་དགེ་བའི་ལས་ཀྱི་རྒྱུས་སྡུག་བསྔལ་མྱོང་ཞིང་། སྐྱབས་མེད་
མགོན་མེད་པའི་སེམས་ཅན་དེ་དག་བདག་གི་མཐུས། བདག་གི་མིང་ཡིད་ལ་
གནས་ཤིང་། བདག་གི་མིང་ཡིད་ཀྱིས་བརྗོད་པས། དེ་དག་སྡུག་བསྔལ་དང༌། མྱ་
-14-



སྨན་མདོ་བརྒྱད་བརྒྱ་པ།
ངན་ཐམས་ཅད་དང་བྲལ་བར་གྱུར་ཅིག བསིལ་བའི་དངོས་པོ་ཐོབ་པར་གྱུར་ཅིག
དེ་ནས་ཤི་འཕོས་ནས་བདག་གི་སངས་རྒྱས་ཀྱི་ཞིང་དུ་པདྨའི་སྙིང་པོའི་སེང་གེའི་
ཁྲི་ལ་བརྫུས་ཏེ་སྐྱེ་བར་གྱུར་ཅིག་ཅེས་བཏབ་སྟེ། འཇམ་དཔལ་བཅོམ་ལྡན་
འདས་དེ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་སྨོན་ལམ་ཆེན་པོ་བརྒྱད་
པོ་དེ་དག་བཏབ་བོ། །འཇམ་དཔལ་དེ་བཞིན་གཤེགས་པ་དགྲ་བཅོམ་པ་ཡང་
དག་པར་རྫོགས་པའི་སངས་རྒྱས་རིན་པོ་ཆེ་དང་ཟླ་བ་དང་པདྨས་རབ་ཏུ་བརྒྱན་
པ་མཁས་པ་གཟི་བརྗིད་སྒྲ་དབྱངས་ཀྱི་རྒྱལ་པོ་དེའི་སངས་རྒྱས་ཀྱི་ཞིང་དེ་ནི་
མཉམ་པ། ཐ་གྲུ་ཆེ་བ། ཡངས་པ། ལག་མཐིལ་ལྟར་མཉམ་པར་གྱུར་པ། ལྷའི་
སྤོས་ཀྱི་ཤིང་ལྗོན་པ་རྣམས་ཀྱིས་རབ་ཏུ་བརྒྱན་པ། སྤོས་གཙང་ཞིང་སྐྱོན་མེད་པ་
དང་། ལྷའི་སྤོས་དང་། མེ་ཏོག་གིས་རབ་ཏུ་བརྒྱན་པ། ལྷའི་རོལ་མོའི་སྒྲ་སྐད་
དང༌། གླུའི་ང་རོ་འབྱུང་བ། ལྷའི་རིན་པོ་ཆེའི་དྲིལ་བུ་གཡེར་ཀའི་དྲྭ་བས་ལེགས་
པར་བརྒྱན་པ། ལྷའི་རིན་པོ་ཆེའི་སེང་གེའི་ཁྲིས་མཛེས་པར་བྱས་པ་ལྷའི་རིན་པོ་
ཆེའི་རྫིང་གིས་རབ་ཏུ་བརྒྱན་པ། ས་གཞི་འཇམ་ཞིང་སྙི་བ། རི་དང་རྡོ་དང༌།
གསེག་མ་དང་། ཚེར་མ་མེད་པ། བུད་མེད་ཀྱི་དངོས་པོ་མེད་པ། ཉེ་བའི་ཉོན་
མོངས་པ་མེད་པ། ཕྱིར་མི་ལྡོག་པའི་བྱང་ཆུབ་སེམས་དཔའི་ས་འཐོབ་པར་འགྱུར་
རོ། །བྱང་ཆུབ་སེམས་དཔའ་དེ་དག་ཐམས་ཅད་ཀྱང་པདྨའི་སྙིང་པོའི་སེང་གེའི་ཁྲི་
ལས་བརྫུས་ཏེ་བྱུང་བ། ལྷའི་རིན་པོ་ཆེའི་རྒྱན་དང་། གོས་ཀྱིས་ལུས་ལེགས་པར་
བརྒྱན་པ་ཤ་སྟག་གོ །སངས་རྒྱས་ཀྱི་ཞིང་དེ་ན་བསམས་མ་ཐག་པ་ཙམ་གྱིས་
གོས་ དང་། ཟས་དང་། སྐོམ་དང་། མལ་ཆ་དང༌། སྤོས་དང་། མེ་ཏོག་དང་། ཕྲེང་
བ་དང་། རྒྱན་དང་། བྱང་ཆུབ་སེམས་དཔའི་ལོངས་སྤྱོད་ཐམས་ཅད་དང་།
-15-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
སེམས་ ཅན་ གྱི་འཚོག་ཆས་ ཐམས་ཅད་དང་། ལྷའི་རིན་པོ་ཆེའི་ལོངས་སྤྱོད་
ཐམས་ཅད་འབྱུང་སྟེ། དེའི་ཕྱིར་འཇིག་རྟེན་གྱི་ཁམས་དེ་རིན་པོ་ཆེ་དང་ལྡན་
པ་ཞེས་བྱའོ། །འཇམ་དཔལ་དེ་ལྟ་བས་ན་དད་པའི་རིགས་ཀྱི་བུའམ་རིགས་ཀྱི་བུ་
མོའམ། རྒྱལ་པོའམ་རྒྱལ་བུ་དག་གིས་བཅོམ་ལྡན་འདས་དེ་བཞིན་གཤེགས་པ་
རིན་པོ་ཆེ་དང་ཟླ་བ་དང་པདྨས་རབ་ཏུ་བརྒྱན་པ་མཁས་པ་གཟི་བརྗིད་སྒྲ་དབྱངས་
ཀྱི་རྒྱལ་པོ་དེའི་མཚན་ཉིན་ལན་གསུམ་མཚན་ལན་གསུམ་དུ་ཡིད་ལ་བྱ། རབ་ཏུ་
གུས་པས་གཟུང་བར་བྱ། དད་པར་བྱ། དེ་བཞིན་གཤེགས་པ་དེའི་སྐུ་གཟུགས་
ཀྱང་བྱེད་དུ་གཞུག མེ་ཏོག་དང་། བདུག་པ་དང་། སྤོས་དང་། ཕྲེང་བ་དང་། བྱུག་
པ་དང་། རོལ་མོའི་སྒྲ་དང་། མར་མེ་རྣམས་ཀྱིས་མཆོད་པར་བྱ། ཡན་ལག་བརྒྱད་
པའི་བསྙེན་གནས་ལ་ཉེ་བར་གནས་ལ་ཉིན་བདུན་གཙང་མར་བྱས་ཏེ། ས་ཕྱོགས་
གཙང་མར་གནས་པར་བྱ། སངས་རྒྱས་ཀྱི་ཞིང་དེར་སྐྱེ་བར་སྨོན་ལམ་གདབ་
ཅིང་། སེམས་ཅན་ཐམས་ཅད་ལ་བྱམས་པ་དང་སྙིང་རྗེ་བའི་སེམས་སུ་བྱས་ན།
དེ་ལ་དེ་བཞིན་གཤེགས་པས་དེ་དགོངས་པར་འགྱུར་རོ། །བྱང་ཆུབ་སེམས་དཔའ་
སེམས་དཔའ་ཆེན་པོ་རྣམས་ ཀྱང་ སེམས་པར་འགྱུར་རོ། །སྡིག་པ་ཐམས་ཅད་
དང༌། ལས་ཀྱི་སྒྲིབ་པ་ཐམས་ཅད་ཀྱང་ཡོངས་སུ་བྱང་བར་འགྱུར་རོ། །བྱང་ཆུབ་
ཀྱི་སེམས་ཡིད་ལ་བྱེད་པ་དང་མི་འབྲལ་བར་འགྱུར་རོ། །འདོད་ཆགས་དང་ཞེ་
སྡང་དང་གཏི་མུག་བསྲབས་པར་འགྱུར་རོ། །ཡུན་རིང་དུ་འཚོ་ཞིང་ནད་མེད་པར་
འགྱུར་རོ། །གང་བསམས་པའི་བསམ་པ་དེ་དག་ཐམས་ཅད་ཡོངས་སུ་རྫོགས་
པར་འགྱུར་རོ། །འཐབ་པ་དང་འཐབ་མོ་དང་། རྩོད་པ་དང་། འགྱེད་པ་ཐམས་
ཅད་རབ་ཏུ་ཞི་བར་འགྱུར་རོ། །འདི་ནས་ཤི་འཕོས་ནས་སྡིག་པ་ཐམས་ཅད་ཟད་
-16-



སྨན་མདོ་བརྒྱད་བརྒྱ་པ། །
པར་འགྱུར་ཏེ། སངས་རྒྱས་ཀྱི་ཞིང་དེར་པདྨའི་སྙིང་པོའི་སེང་གེའི་ཁྲི་ལ་བརྫུས་ཏེ་
སྐྱེ་བར་འགྱུར་རོ། །སྐྱེས་མ་ཐག་ཏུ་ཏིང་ངེ་འཛིན་དང་། གཟུངས་ཀྱི་སྒོ་རྣམས་
མངོན་དུ་འགྱུར་རོ། །འཇམ་དཔལ་བཅོམ་ལྡན་འདས་དེ་བཞིན་གཤེགས་པ་དེའི་
མཚན་འཛིན་པ་འདི་ནི་དེ་ལྟར་ཡོན་ཏན་མང་པོ་དང་ལྡན་པ་ཡིན་ནོ། །འཇམ་
དཔལ་ཤར་ཕྱོགས་ལོགས་སུ་སངས་རྒྱས་ཀྱི་ཞིང་འདི་ནས་སངས་རྒྱས་ཀྱི་ཞིང་
གངྒཱའི་ཀླུང་ལྔའི་བྱེ་མ་སྙེད་འདས་པ་ན་འཇིག་རྟེན་གྱི་ཁམས་སྤོས་ཀྱིས་ཡོངས་སུ་
གང་བ་རིན་ཆེན་བརྩེགས་པ་ན་དེ་བཞིན་གཤེགས་པ་དགྲ་བཅོམ་པ་ཡང་དག་
པར་རྫོགས་པའི་སངས་རྒྱས་གསེར་བཟང་དྲི་མེད་རིན་ཆེན་སྣང་བརྟུལ་ཞུགས་
གྲུབ་པ་ཞེས་བྱ་བ་བཞུགས་ཏེ། འཚོ་ཞིང་བཞེས་ལ་ཆོས་ཀྱང་སྟོན་ཅིང་བྱང་ཆུབ་
སེམས་དཔའ་བྱེ་བ་ཁྲག་ཁྲིག་བརྒྱ་སྟོང་དུ་མས་ཀུན་ནས་བསྐོར་བ་ཡོད་དོ། །
འཇམ་དཔལ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་
པར་རྫོགས་པའི་སངས་རྒྱས་དེ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་
སྨོན་ལམ་ཆེན་པོ་བཞི་བཏབ་བོ། །
བཞི་གང་ཞེ་ན། དེའི་སྨོན་ལམ་ཆེན་པོ་དང་པོ་ནི་གང་གི་ཚེ་བདག་མ་
འོངས་པའི་དུས་ན་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་
རྫོགས་པར་སངས་རྒྱས་པ་དེ་ན་སེམས་ཅན་གང་དག་སྲོག་གཅོད་པ། སྲོག་
གཅོད་པའི་མི་དགེ་བའི་ལས་རྣམ་པ་སྣ་ཚོགས་བྱེད་པ། སྲོག་ཆགས་རྣམ་པ་སྣ་
ཚོགས་ཀྱི་སྲོག་གཅོད་པ་དེ་དག་སྲོག་གཅོད་པ་བྱས་པས་ཚེ་ཐུང་ཞིང་ནད་མང་བ་
དང་། ཆུ་དང༌། དུག་དང་། མཚོན་དང་། མེ་དང་། ནད་སྣ་ཚོགས་ ཀྱིས་འཆི་བར་
འགྱུར་བ་དེ་དག་གིས་བདག་གི་མིང་ཐོས་ནས་འཛིན་པ་དང་། མཆོད་པ་ལས་ཀྱི་
-17-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
སྒྲིབ་པ་དེ་ཡོངས་སུ་བྱང་སྟེ། ཚེ་རིང་བར་གྱུར་ཅིག ནད་མེད་པར་གྱུར་ཅིག
སུ་ཡང་དུས་མ་ཡིན་པར་འཆི་བའི་དུས་བྱེད་པར་མ་གྱུར་ཅིག་ཅེས་བཏབ་བོ། །
དེའི་སྨོན་ལམ་ཆེན་པོ་གཉིས་པ་ནི། གང་གི་ཚེ་བདག་མ་འོངས་པའི་དུས་ན་བླ་ན་
མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་པ་
དེ་ན་སེམས་ཅན་གང་དག་སྡིག་པ་མི་དགེ་བ་སྣ་ཚོགས་བྱས་ཏེ་གཞན་གྱི་རྫས་
ཕྲོགས་པས་དབུལ་པོའི་ཁྱིམ་དུ་སྐྱེས་ཏེ། སྒྲེན་མོ་དང༌། བཀྲེས་པ་དང་། སྐོམ་
པས་ལུས་ཡོངས་སུ་གདུངས་ཤིང་སྡུག་བསྔལ་མྱོང་བ་དེ་དག་གིས་བདག་གི་མིང་
ཐོས་ནས་བཟུང་བས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་
རྫོགས་པར་སངས་རྒྱས་ཀྱི་བར་དུ་སྡིག་པ་ཐམས་ཅད་བྱང་བར་གྱུར་ཅིག་དབང་
ཕྱུག་ཕུན་སུམ་ཚོགས་ཤིང་མ་ཚང་བ་མེད་པ་ཐོབ་པར་གྱུར་ཅིག ཅེས་བཏབ་བོ།།
དེའི་སྨོན་ལམ་ཆེན་པོ་གསུམ་པ་ནི་གང་གི་ཚེ་བདག་མ་འོངས་པའི་དུས་ན་བླ་ན་
མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་པ་
དེ་ན་སེམས་ཅན་གང་དག་གཅིག་ལ་གཅིག་ཀུན་ཏུ་གནོད་སེམས་དང་ལྡན་ཞིང་
ཕན་ཚུན་སྲོག་གཅོད་པར་བྱེད་པ་དང་། འཐབ་པ་དེ་དག་གིས་བདག་གི་མིང་
ཐོས་པས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་
པར་སངས་རྒྱས་ཀྱི་བར་དུ་ཕན་ཚུན་ཕ་མ་ལྟར་བྱམས་པ་ལ་གནས་པར་གྱུར་ཅིག་
ཅེས་བཏབ་བོ། །
དེའི་སྨོན་ལམ་ཆེན་པོ་བཞི་པ་ནི། གང་གི་ཚེ་བདག་མ་འོངས་པའི་དུས་ན་
བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་
རྒྱས་པ་དེ་ན་སེམས་ཅན་གང་དག་འདོད་ཆགས་དང་། ཞེ་སྡང་དང་། གཏི་མུག་
-18-



སྨན་མདོ་བརྒྱད་བརྒྱ་པ།
གིས་བསྒྲིབས་ཏེ། ཚུལ་ཁྲིམས་འཆལ་བར་གྱུར་ནས་དེ་དག་སྡིག་པ་ཀུན་ཏུ་སྤྱོད་
དེ། དེ་བཞིན་གཤེགས་པའི་བསླབ་པ་བྲལ་བས་ངན་སོང་གསུམ་ཏུ་ལྟུང་བ་དང་།
སེམས་ཅན་དམྱལ་བར་འགྲོ་བར་འགྱུར་བ་དེ་དག་བདག་གི་མཐུས་བདག་གི་
མིང་ཐོས་ནས་བླ་ན་མེད་ པ་ཡང་ དག་ པར་ རྫོགས་ པའི་ བྱང་ཆུབ་མངོན་པར་
རྫོགས་པར་སངས་རྒྱས་ཀྱི་བར་དུ་ལས་ཀྱི་སྒྲིབ་པ་ཐམས་ཅད་ཡོངས་སུ་བྱང་བར་
གྱུར་ཅིག ཉེ་བའི་ཉོན་མོངས་པ་རྣམས་དང་བྲལ་བར་གྱུར་ཅིག ཚུལ་ཁྲིམས་ཡང་
དག་པར་འཛིན་ཅིང་ལུས་དང་ངག་དང་ཡིད་སྡོམ་པ་ལ་གནས་པར་གྱུར་ཅིག
བྱང་ཆུབ་ཀྱི་སེམས་ཡིད་ལ་བྱེད་པ་དང་མི་འབྲལ་བར་གྱུར་ཅིག་ཅེས་བཏབ་སྟེ།
འཇམ་དཔལ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་
པར་རྫོགས་པའི་སངས་རྒྱས་གསེར་བཟང་དྲི་མེད་རིན་ཆེན་སྣང་བརྟུལ་ཞུགས་
གྲུབ་པ་དེ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་སྨོན་ལམ་ཆེན་པོ་བཞི་པོ་
དེ་དག་བཏབ་བོ། །
འཇམ་དཔལ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་
ཡང་དག་པར་རྫོགས་པའི་སངས་རྒྱས་གསེར་བཟང་དྲི་མེད་རིན་ཆེན་སྣང་བརྟུལ་
ཞུགས་གྲུབ་པ་དེའི་སངས་རྒྱས་ཀྱི་ཞིང་དེ་ནི་ས་གཞི་ལ་རིན་པོ་ཆེའི་སྤོས་སྣ་
ཚོགས་གནས་པ། ཙན་དན་སྦྲུལ་གྱི་སྙིང་པོའི་དྲི་དང་ལྡན་པ། མཉམ་པ་ཡངས་པ།
ཐ་གྲུ་ཆེ་བ། ཙན་དན་སྦྲུལ་གྱི་སྙིང་པོའི་དྲིའི་ཤིང་ལྗོན་པས་མཛེས་པར་བྱས་པ།
ལྷའི་ནོར་བུ་དང་། མུ་ཏིག་གི་རྒྱན་ཕྲེང་དང་། རིན་པོ་ཆེ་དཔྱངས་པ། ལྷའི་ནོར་བུ་
རིན་པོ་ཆེའི་རྫིང་སྤོས་ཆུས་ཡོངས་སུ་གང་བས་མཛེས་པར་བྱས་པ། དར་གྱི་ལྡ་ལྡི་
བྲིས་ཤིང་དཔྱངས་པ། རིན་པོ་ཆེའི་སྐུད་པས་མིག་མངས་རིས་སུ་བྲིས་པ། ཉེ་
-19-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
བའི་ཉོན་མོངས་པ་དང་བྲལ་བ། སྡུག་བསྔལ་དང་། ཡིད་མི་བདེ་བ་མེད་པ།
བུད་མེད་ཀྱི་དངོས་པོ་མེད་པ། བྱང་ཆུབ་སེམས་དཔའ་དག་པ་རྣམས་ཀྱིས་རོལ་
མོའི་སྒྲ་དང་། སིལ་སྙན་དང་། གླུ་དབྱངས་མ་བླངས་པར་སྒྲ་འབྱུང་བ་སིལ་སྙན་
དེ་དག་ལས་དངོས་པོ་མེད་པའི་ངོ་བོ་ཉིད་ཀྱི་སྒྲ་དང་། ཐེག་པ་ཆེན་པོའི་གཏམ་གྱི་
སྒྲ་འབྱུང་བ། སྒྲ་དེ་ཐོས་པས་སེམས་ཅན་ཐམས་ཅད་སངས་རྒྱས་ཀྱི་བྱང་ཆུབ་
ལས་ཕྱིར་མི་ལྡོག་པར་འགྱུར་རོ། །འཇམ་དཔལ་བཅོམ་ལྡན་འདས་དེའི་སྔོན་གྱི་
སྨོན་ལམ་གྱི་ཐབས་མཁས་པ་དང༌། སངས་རྒྱས་ཀྱི་ཞིང་གི་ཡོན་ཏན་བཀོད་པ་
ཕུན་སུམ་ཚོགས་པ་ནི་དེ་ལྟ་བུའོ། །བཅོམ་ལྡན་འདས་དེ་བཞིན་གཤེགས་པ་
གསེར་བཟང་དྲི་མེད་རིན་ཆེན་སྣང་བརྟུལ་ཞུགས་གྲུབ་པ་དེ། བླ་ན་མེད་པ་ཡང་
དག་པར་རྫོགས་པར་བྱང་ཆུབ་མངོན་པར་རྫོགས་པར་སངས་རྒྱས་ནས་སྔོན་གྱི་
སྨོན་ལམ་གྱི་སྟོབས་ཀྱིས་བྱང་ཆུབ་ཀྱི་ཤིང་དྲུང་དུ་བཞུགས་ཏེ། སེམས་ཅན་འདོད་
ཆགས་དང་ཞེ་སྡང་དང་གཏི་མུག་གིས་བསྒྲིབས་པ་རྣམས་གཟིགས་ཤིང་། ནད་སྣ་
ཚོགས་ཀྱིས་ལུས་གཟིར་བ། འཆི་བ་དང་། དགྲ་དང་དགོན་པས་གནོད་པར་གྱུར་
པ༑ ཚེ་བསྐལ་བར་ཐུབ་པའི་སེམས་ཅན་དམྱལ་བར་གཞོལ་བའི་སེམས་ཅན་
རྣམས་གཟིགས་ནས་སེམས་ཅན་དེ་དག་གི་དོན་དང༌། སངས་རྒྱས་ཀྱི་བྱང་
ཆུབ་ལ་དགོད་པ་དང་། ལས་ཀྱི་སྒྲིབ་པ་ཐམས་ཅད་ཡོངས་སུ་ཟད་པར་བྱ་
བའི་ཕྱིར་གཟུངས་སྔགས་ཀྱི་གཞི་འདི་དག་གསུངས་སོ། །ཏདྱ་ཐཱ། སིདྡྷེ་སིདྡྷེ། སུ་
སིདྡྷེ། མོ་ཙ་ནི། མོཀྵ་ནི། མུཀྟི། བི་མུཀྟི། ཨ་མ་ལེ། བི་མ་ལེ། ཨཾ་ག་ལེ། ཧི་རམྱེ་
གནྟེ། རཏྣ་གཉྷེ། སརྦ་ཨརྦ་སཱདྷ་ནི། པ་ར་མ་ཨརྦ་སཱ་དྷ་ནི། མ་ན་སེ། མ་ཧཱ་མ་ན་
སེ། ཨདྷཱ་ཏེ། ཨརྱ་དྷཱཏ། བྷི་ཏ་ བྷ་ ཡེ། སུ་ པཎེ། བྲཧྨ་ གྷོ་ཥ བྲཧྨ་དྷུ་ཥི་ཏེ། སརྦ་
-20-



སྨན་མདོ་བརྒྱད་བརྒྱ་པ།
ཨའེ་ཥཱ་ཨ་པ་རཱ་ཛི་ཏེ། སརྦ་ཏྲ་ཨ་པྲ་ཏི་ཧ་ཏེ། ཙ་རཿ ཥཊཱི་བུདྡྷ་ཀོ་ཊི་བྷ་ཥི་ཏེ། ན་མ་
སརྦ་ ཏ་ ཐཱ་ ག་ ཏཱ་ ནཱན་ སྭཱ་ ཧཱ། བཅོམ་ ལྡན་ འདས་ ཀྱིས་ གཟུངས་ སྔགས་ འདི་
གསུངས་པ་ན། བྱང་ཆུབ་སེམས་དཔའི་འཁོར་འདུས་པ་ཐམས་ཅད་དང་། བརྒྱ་
བྱིན་དང་། ཚངས་ པ་ དང་། འཇིག་ རྟེན་ སྐྱོང་ བ་ ཐམས་ ཅད་ ཀྱིས་ བཅོམ་ ལྡན་
འདས་དེ་ལ་ལེགས་སོ་ཞེས་བྱ་བ་གསོལ་ཏེ་བཅོམ་ལྡན་འདས་ཁྱོད་ཀྱིས་སེམས་
ཅན་ཐམས་ཅད་ལ་ཐུགས་བརྩེ་བའི་སླད་དུ་སྡིག་པ་ཐམས་ཅད་བསལ་བ་དང་།
ནད་ཐམས་ཅད་རབ་ཏུ་ཞི་བར་བགྱི་བ་དང་། རེ་བ་ཐམས་ཅད་ཡོངས་སུ་བསྐང་
བའི་ སླད་ དུ་ གཟུངས་ སྔགས་ ཀྱི་ ཚིག་འདི་ ལྟ་ བུ་ འདི་ དག་ བཀའ་ བསྩལ་ པ།
ལེགས་སོ་ལེགས་སོ། །བཅོམ་ལྡན་འདས་ཀྱིས་བཀའ་བསྩལ་པ། གྲོགས་
པོ་དག་རིགས་ཀྱི་བུའམ། རིགས་ཀྱི་བུ་མོའམ། རྒྱལ་པོའམ། རྒྱལ་བུའམ། དགེ་
བསྙེན་ནམ། དགེ་བསྙེན་མ་ཡོན་ཏན་ དོན་ དུ་ གཉེར་ བ་ གང་ སུ་ ཡང་ རུང་ སྟེ།
གཟུངས་ཀྱི་ཚིག་འདི་དག་འཛིན་པ་དང་། ཀློག་པ་དང་། ཀུན་ཆུབ་པར་བྱེད་
པ་དང༌། དད་ པར་ བྱེད་ པ་དང༌། ཉིན་ ལན་ གསུམ་ མཚན་ ལན་ གསུམ་དུ་
སེམས་ཅན་ཐམས་ཅད་ལ་སྙིང་རྗེའི་སེམས་ཡིད་ལ་བྱེད་པ་དང༌། མེ་ཏོག་དང་
བདུག་པ་དང་སྤོས་དང་མར་མེ་རྣམས་ཀྱིས་མཆོད་པ་གཙང་མར་བྱས་ཏེ་འཕགས་
པའི་ལམ་ཡན་ལག་བརྒྱད་དང་ལྡན་པར་བྱས་ན་དེའི་མཚམས་མེད་པ་ལྔ་ལ་
སོགས་པ་སྡིག་པ་ཐམས་ཅད་ཡོངས་སུ་བྱང་བར་འགྱུར། འདི་ནས་ཤི་འཕོས་ནས་
འཇིག་རྟེན་གྱི་ཁམས་དེར་སྐྱེ་བར་འགྱུར་ཏེ། པདྨའི་སྙིང་པོའི་སེང་གེའི་ཁྲི་ལ་
བརྫུས་ཏེ་སྐྱེ་བར་འགྱུར། ནད་ཐམས་ཅད་རབ་ཏུ་ཞི་བར་འགྱུར། འཆི་བ་
དང༌། དགྲ་དང་། དགོན་པའི་གནོད་པ་ཐམས་ཅད་རབ་ཏུ་ཞི་བར་འགྱུར། འཆི་
-21-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
བའི་དུས་ཀྱི་ཚེ་ཡང་དེ་བཞིན་གཤེགས་པས་དགོངས་པར་འགྱུར། རེ་བ་དང་
བསམ་ པ་ ཐམས་ཅད་ ཡོངས་སུ་ རྫོགས་ པར་ འགྱུར་ རོ། །འཇམ་ དཔལ་ ཤར་
ཕྱོགས་ལོགས་སུ་འཇིག་རྟེན་གྱི་ཁམས་གངྒཱའི་ཀླུང་བདུན་གྱི་བྱེ་མ་སྙེད་འདས་པ་
ན༑ འཇིག་རྟེན་གྱི་ཁམས་མྱ་ངན་མེད་པ་ན་དེ་བཞིན་གཤེགས་པ་དགྲ་བཅོམ་
པ་ཡང་དག་པར་རྫོགས་པའི་སངས་རྒྱས་མྱ་ངན་མེད་མཆོག་དཔལ་ཞེས་བྱ་བ་
བཞུགས་ཏེ། འཚོ་ཞིང་བཞེས་ལ་ཆོས་ཀྱང་སྟོན་པ་ཡོད་དོ། །འཇམ་དཔལ་བཅོམ་
ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས་མྱ་ངན་མེད་མཆོག་དཔལ་དེའི་སངས་རྒྱས་ཀྱི་ཞིང་དེ་ནི་ལག་མཐིལ་ལྟར་
མཉམ་པ། ཐ་གྲུ་ཆེ་བ། ཡངས་པ། མྱ་ངན་དང་། ངན་སོང་དང་། སྡུག་བསྔལ་གྱི་
སྒྲ་མེད་པ། བུད་མེད་ཀྱི་དངོས་པོ་མེད་པ། ས་གཞི་འཇམ་ཞིང་ཤིན་ཏུ་སྙི་བ།
ལྷའི་སྤོས་ཀྱིས་བདུག་པ། ལྷའི་ནོར་བུ་རིན་པོ་ཆེའི་ཤིང་ལྗོན་པས་མཛེས་པར་
བྱས་པ། ལྷའི་འཛམ་བུའི་ཆུ་བོ་གསེར་གྱི་རྫི་ང་སྤོས་ཆུས་ཡོངས་སུ་གང་བ། རིན་
པོ་ཆེ་སྣ་བདུན་གྱི་ཤིང་ལྗོན་པ་དང་། མེ་ཏོག་དང་། འབྲས་བུ་དང་ལྡན་པ། ལྷའི་
རོལ་མོའི་སྒྲ་དང༌། སིལ་སྙན་གྱི་སྒྲ་དང་ ལྡན་ པ་སྟེ། འཇམ་དཔལ་དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འོད་དཔག་མེད་
ཀྱི་ཞིང་འཇིག་རྟེན་གྱི་ཁམས་བདེ་བ་ཅན་ཇི་ལྟ་བ་བཞིན་དུ། འཇམ་དཔལ་དེ་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མྱ་ངན་
མེད་མཆོག་དཔལ་དེའི་སངས་རྒྱས་ཀྱི་ཞིང་གི་ཡོན་ཏན་བཀོད་པ་ཡང་དེ་འདྲའོ།།
འཇམ་དཔལ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་
པར་རྫོགས་པའི་སངས་རྒྱས་མྱ་ངན་མེད་མཆོག་དཔལ་དེ་སྔོན་བྱང་ཆུབ་སེམས་
-22-



སྨན་མདོ་བརྒྱད་བརྒྱ་པ།
དཔའི་སྤྱད་པ་སྤྱོད་པ་ན་སྨོན་ལམ་ཆེན་པོ་བཞི་བཏབ་བོ། །
བཞི་གང་ཞེ་ན། དེའི་སྨོན་ལམ་ཆེན་པོ་དང་ནི་གང་གི་ཚེ་བདག་མ་འོངས་
པའི་དུས་ན་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་
པར་སངས་རྒྱས་པ་དེ་ན། སེམས་ཅན་གང་དག་མྱ་ངན་དང་། སྡུག་བསྔལ་དང༌།
ཡིད་མི་བདེ་བ་དང་། འཁྲུགས་པ་མང་བ། སྡུག་བསྔལ་རྣམ་པ་སྣ་ཚོགས་མྱོང་བ་
དེར། སེམས་ཅན་གང་དག་གིས་བདག་གི་མིང་ཐོས་ལ། ཐོས་ནས་ཀྱང་ཡིད་ལ་
བྱེད་པ་དེ་དག་བདག་གི་མཐུས་མྱ་ངན་དང་། སྡུག་བསྔལ་དང་། ཡིད་མི་བདེ་བ་
དང༌། འཁྲུགས་པ་མང་བ། སྡུག་བསྔལ་རྣམ་པ་སྣ་ཚོགས་མྱོང་བ་དེར། སེམས་
ཅན་གང་དག་གིས་བདག་གི་མིང་ཐོས་ལ། ཐོས་ནས་ཀྱང་ཡིད་ལ་བྱེད་པ་དེ་དག་
བདག་གི་མཐུས་མྱ་ངན་དང་། སྡུག་བསྔལ་དང་། ཡིད་མི་བདེ་བ་དང་། འཁྲུགས་
པ་ཐམས་ཅད་རབ་ཏུ་ཞི་བར་གྱུར་ཅིག སུ་ཡང་སྡུག་པ་དང་བྲལ་བའི་སྡུག་བསྔལ་
མྱོང་བར་མ་གྱུར་ཅིག་ཚེ་རིང་པོར་གྱུར་ཅིག་ཅེས་བཏབ་བོ། །
དེའི་སྨོན་ལམ་ཆེན་པོ་གཉིས་པ་ནི་གང་དག་གི་ཚེ་བདག་མ་འོངས་པའི་
དུས་ན་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་
སངས་རྒྱས་པ་དེ་ན་སེམས་ཅན་གང་དག་སྡིག་པ་མི་དགེ་པ་རྣམས་པ་སྣ་ཚོགས་
བྱས་ཏེ་སེམས་ཅན་དམྱལ་བ་ཆེན་པོ་བསྟིར་མེད་པ་ཆེན་པོ་མུན་པ་མུན་ནག་ཅན་
དུ་སྐྱེས་པ་དེ་དག་ལ་བདག་གི་མཐུས་བདག་གི་ལུས་ལས་འོད་ཟེར་གྱི་སྣང་བ་
འདི་ལྟ་བུ་བྱུང་སྟེ། དེས་སེམས་ཅན་དམྱལ་བ་པ་དེ་དག་ལ་རེག་ཅིང་མཐོང་མ་
ཐག་ཏུ་སྡིག་པ་ཐམས་ཅད་བྱང་ནས། སེམས་ཅན་དམྱལ་བ་ཆེན་པོའི་སྡུག་བསྔལ་
དེ་དག་ལས་ཡོངས་སུ་ཐར་བར་གྱུར་ཅིག སྡུག་བསྔལ་གྱི་ཚོར་བ་ཐམས་ཅད་རྒྱུན་
-23-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ཆད་པར་གྱུར་ཅིག བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་
པར་རྫོགས་པར་སངས་རྒྱས་ཀྱི་བར་དུ་ལྷ་དང་མིའི་བདེ་བ་མྱོང་བར་གྱུར་ཅིག་
ཅེས་བཏབ་བོ། །
དེའི་སྨོན་ལམ་ཆེན་པོ་གསུམ་པ་ནི། གང་གི་ཚེ་བདག་མ་འོངས་པའི་དུས་
ན་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་
སངས་རྒྱས་པ་དེ་ན་སེམས་ཅན་གང་དག་སྔོན་སྡིག་པ་མི་དགེ་བ་བྱས་ཏེ། གཞན་
གྱི་རྫས་ཕྲོགས་པས་དབུལ་པོ་དམན་པའི་ཁྱིམ་དུ་སྐྱེས་ནས། གོས་དང་། བཟའ་
བ་དང་། བཏུང་བ་དང་། མལ་ཆ་དང་། རྒྱན་མི་བདོག་པ། གྲང་བ་དང་། ཚ་བའི་
སྡུག་བསྔལ་མྱོང་བ། བཀྲེས་པ་དང་། སྐོམ་པའི་ལུས་གཟིར་ཅིང་མདོག་ངན་པ་དེ་
དག་གིས། བདག་གི་མིང་ཐོས་ནས་བརྗོད་པས་བླ་ན་མེད་པ་ཡང་དག་པར་
རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ཀྱི་བར་དུ། བགོ་བ་
དང་། བཟའ་བ་དང་། བཏུང་བ་དང་། མལ་ཆ་ཐམས་ཅད་ལ་ཡོངས་སུ་སྤྱོད་པར་
གྱུར་ཅིག ལུས་ལ་ལྷའི་ལུས་ཀྱི་ཁ་དོག་གིས་བརྒྱན་པར་གྱུར་ཅིག་ཅེས་བཏབ་
བོ། །
དེའི་སྨོན་ལམ་ཆེན་པོ་བཞི་པ་ནི་གང་གི་ཚེ་བདག་མ་འོངས་པའི་དུས་ན་
བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་
རྒྱས་པ་དེ་ན། སེམས་ཅན་གང་དག་གནོད་སྦྱིན་དང༌། སྲིན་པོ་དང་། འབྱུང་པོ་
དང་། ཤ་ཟ་རྣམས་ཀྱིས་གཙེས་ཤིང་མདངས་ཕྲོགས་ཏེ་ནད་ཀྱི་སྡུག་བསྔལ་སྣ་
ཚོགས་མྱོང་བ་དེ་དག་གིས་བདག་གིས་མིང་ཐོས་ནས་བདག་གི་མཐུས། བླ་ན་
མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་
-24-



སྨན་མདོ་བརྒྱད་བརྒྱ་པ།
ཀྱི་བར་དུ། གནོད་སྦྱིན་དང་། སྲིན་པོ་དང༌། འབྱུང་པོ་དང་། ཤ་ཟས་མདངས་
འཕྲོག་པ་ཐམས་ཅད་རབ་ཏུ་ཞི་བར་གྱུར་ཅིག བྱམས་པ་ལ་གནས་པར་གྱུར་ཅིག
ནད་ཀྱི་སྡུག་བསྔལ་སྣ་ཚོགས་ལས་ཡོངས་སུ་ཐར་བར་གྱུར་ཅིག་ཅེས་བཏབ་སྟེ།
འཇམ་དཔལ་བཅོམ་ལྡན་འདས་དེས་སྨོན་ལམ་ཆེན་པོ་བཞི་པོ་དེ་དག་བཏབ་བོ།།
འཇམ་དཔལ་གང་དག་གིས་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་
པ་ཡང་དག་པར་རྫོགས་པའི་སངས་རྒྱས་མྱ་ངན་མེད་མཆོག་དཔལ་དེའི་མཚན་
ཐོས་ཏེ། ཉིན་ལན་གསུམ་མཚན་ལན་གསུམ་བརྗོད་པ་དང་། སེམས་ཅན་ཐམས་
ཅད་ལ་བྱམས་པར་གནས་པར་བྱ་སྟེ། དེ་བཞིན་གཤེགས་པ་དེ་ཡང་མཆོད་པ་
བྱེད་པ་དེ་དག་གི་ལས་ཀྱི་སྒྲིབ་པ་ཐམས་ཅད་ཡོངས་སུ་བྱང་བར་འགྱུར་མྱ་ངན་
དང་། སྡུག་བསྔལ་དང་། ཡིད་མི་བདེ་བ་དང་། འཁྲུག་པ་ཐམས་ཅད་ལས་ཡོངས་
སུ་ཐར་བར་འགྱུར། རྟག་ཏུ་ནད་མེད་པ་དང་ལྡན་པར་འགྱུར། ཡུན་རིང་དུ་འཚོ་
ཞིང་ནད་ཐམས་ཅད་ལས་ཡོངས་སུ་ཐར་བར་འགྱུར། བྱང་ཆུབ་ཀྱི་མཐར་ཐུག་གི་
བར་དུ་ངན་འགྲོ་ལོག་པར་ལྟུང་བར་འགྲོ་བར་མི་འགྱུར། སྐྱེ་བ་དྲན་པར་འགྱུར།
དེ་བཞིན་གཤེགས་པ་དེའི་སངས་རྒྱས་ཀྱི་ཞིང་དུ་རིན་པོ་ཆེ་སྣ་བདུན་གྱི་པདྨའི་
སྙིང་པོའི་སེང་གེའི་ཁྲི་ལ་བརྫུས་ཏེ་སྐྱེ་བར་འགྱུར། ལྷ་ཐམས་ཅད་ཀྱིས་རྗེས་སུ་
བསྲུང་བར་འགྱུར་ཏེ། འཇམ་དཔལ་བཅོམ་ལྡན་འདས་དེའི་མཚན་ཐོས་པ་ནི་དེ་
ལྟར་ཡོན་ཏན་མང་པོ་དག་དང་ལྡན་ནོ། །འཇམ་དཔལ་བཅོམ་ལྡན་འདས་དེའི་
སངས་རྒྱས་ཀྱི་ཞིང་གི་ཡོན་ཏན་བཀོད་པ་ཕུན་སུམ་ཚོགས་པ་དང༌། བྱང་ཆུབ་
སེམས་དཔའི་སྔོན་གྱི་སྨོན་ལམ་གྱི་ཁྱད་པར་རྒྱས་པ་གང་ཡིན་པ་དེ་ནི། དེ་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་
-25-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
མ་གཏོགས་པར་ཉན་ཐོས་དང་། རང་སངས་རྒྱས་ཐམས་ཅད་ཀྱིས་བརྗོད་པར་
མི་ནུས་སོ། །འཇམ་དཔལ་ཤར་ཕྱོགས་ལོགས་སུ་སངས་རྒྱས་ཀྱི་ཞིང་གངྒཱའི་ཀླུང་
བརྒྱད་ཀྱི་བྱེ་མ་སྙེད་འདས་པ་ན་འཇིག་རྟེན་གྱི་ཁམས་ཆོས་ཀྱི་རྒྱལ་མཚན་ན་དེ་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཆོས་
བསྒྲགས་རྒྱ་མཚོའི་དབྱངས་ཞེས་བྱ་བ་བཞུགས་ཏེ། འཚོ་ཞིང་བཞེས་ལ་ཆོས་ཀྱང་
སྟོན་པ་ཡོད་དོ། །འཇམ་དཔལ་བཅོམ་ལྡན་འདས་དེ་བཞིན་གཤེགས་པ་དགྲ་
བཅོམ་པ་ཡང་དག་པར་རྫོགས་པའི་སངས་རྒྱས་ཆོས་བསྒྲགས་རྒྱ་མཚོའི་དབྱངས་
དེའི་སངས་རྒྱས་ཀྱི་ཞིང་དེ་ནི་ཤིན་ཏུ་ཡོངས་སུ་དག་པ། མཉམ་པ། དྲི་མ་མེད་པ།
འོད་གསལ་བ། ཨིནྡྲ་རྙིལ་གྱི་རང་བཞིན་ཅན། རྩིག་པ་དང་། ར་བ་དང་། སྐར་
ཁུང་དང་། རྟ་བབས་དང་། དྲ་བ་དང་། བ་གམ་ནི་ཤེལ་ལས་གྲུབ་པ། ས་ཞི་ལྷའི་
རིན་པོ་ཆེའི་ཤིང་ལྗོན་པས་མཛེས་པར་བྱས་པ། གསེར་གྱི་སྐུད་པས་མིག་མངས་
རིས་སུ་བྲིས་པ། རིན་པོ་ཆེའི་ཤིང་ལྗོན་པ་ཐམས་ཅད་ལ་ཡང་དྲིལ་བུ་གཡེར་ཀའི་
དྲ་བ་བྲིས་ཤིང་དཔྱངས་པ། ལྷའི་དར་གྱི་ལྡ་ལྡི་དང་། ལྷའི་མེ་ཏོག་དང་། སྤོས་
ཀྱིས་མཛེས་པར་བྱས་པ། རིན་པོ་ཆེ་སྣ་བདུན་གྱི་རྫིང་བུ་ལྷའི་སྤོས་ཆུས་ཡོངས་སུ་
གང་བ། དྲིལ་བུ་གཡེར་ཀའི་དྲ་བ་དེ་དག་ཀྱང་རླུང་གིས་བསྐྱོད་ཅིང་བསྐུལ་བ་ན་
ལྷའི་སྒྲ་དབྱངས་ཡིད་དུ་འོང་བ། སེམས་ཅན་ཐམས་ཅད་ཡང་དག་པར་དགའ་
བར་བྱེད་པ། དངོས་པོ་མེད་པའི་ངོ་བོ་ཉིད་ཀྱི་ཆོས་ཀྱི་སྒྲ་སྐད་འབྱུང་བ། ལྷའི་
སིལ་སྙན་དང་རོལ་མོའི་སྒྲ་རྣམས་ལས་ཐེག་པ་ཆེན་པོའི་ཆོས་ཀྱི་སྒྲ་སྐད་འབྱུང་བ་
དང༌། སེམས་ཅན་གང་དག་གིས་ཆོས་ཀྱི་སྒྲ་དེ་ཐོས་པ་དེ་དག་འདོད་ཆགས་དང་
ཞེ་སྡང་དང་གཏི་མུག་དང་བྲལ་བར་འགྱུར་བ། བྱང་ཆུབ་ཀྱི་སེམས་མི་བརྗེད་པ་
-26-



---
སྨན་མདོ་བརྒྱད་བརྒྱ་པ།
ཞེས་བྱ་བའི་ཏིང་ངེ་འཛིན་ཐོབ་པར་འགྱུར་བའོ། །འཇམ་དཔལ་འཇིག་རྟེན་གྱི་
ཁམས་དེ་ན་ངན་སོང་དང་སྡུག་བསྔལ་གྱི་སྒྲ་མེད་པ། ཉེ་བའི་ཉོན་མོངས་པ་མེད་
པ༑ བུད་མེད་ཀྱི་དངོས་པོ་མེད་པའོ། །བཅོམ་ལྡན་འདས་དེས་སྔོན་བྱང་ཆུབ་
སེམས་དཔའི་སྤྱད་པ་སྤྱོད་པ་ན་སྨོན་ལམ་ཆེན་པོ་བཞི་བཏབ་བོ། །
བཞི་གང་ཞེ་ན། དེའི་སྨོན་ལམ་ཆེན་པོ་དང་པོ་ནི་གང་གི་ཚེ་བདག་མ་
འོངས་པའི་དུས་ན་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་
རྫོགས་པར་སངས་རྒྱས་པ་དེ་ན་སེམས་ཅན་གང་དག་ལོག་པར་ལྟ་བ་ཅན་གྱི་ཁྱིམ་
དུ་ སྐྱེས་ པས། སངས་ རྒྱས་ དང་། ཆོས་ དང་། དགེ་ འདུན་ ལ་ སེམས་ མ་ དད་ པ།
བྱང་ཆུབ་ཀྱི་སེམས་ཡིད་ལ་བྱེད་པ་ལས་རིང་དུ་གྱུར་པ། དེ་དག་གིས་བདག་གི་
མིང་ཐོས་ནས། བདག་གི་མཐུས་ལས་ཀྱི་སྒྲིབ་པ་དེ་ཟད་པར་གྱུར་ནས་བྱང་ཆུབ་
ཀྱི་མཐར་ཐུག་གི་བར་དུ། ཡང་དག་པའི་ལྟ་བ་ཅན་དུ་གྱུར་ཅིག སངས་རྒྱས་དང་
ཆོས་དང་དགེ་འདུན་ལ་དད་པ་མི་ཕྱེད་པ་དང་ལྡན་པར་གྱུར་ཅིག བྱང་ཆུབ་ཀྱི་
སེམས་ཡིད་ལ་བྱེད་པ་ལས་ཕྱིར་མི་ལྡོག་པར་གྱུར་ཅིག་ཅེས་བཏབ་བོ། །
དེའི་སྨོན་ལམ་ཆེན་པོ་གཉིས་པ་ནི་གང་གི་ཚེ་བདག་མ་འོངས་པའི་དུས་ན་
བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་
རྒྱས་པ་དེ་ན་སེམས་ཅན་གང་དག་གང་ན་སངས་རྒྱས་ཀྱི་སྒྲ་མི་གྲག་པ་དང༌།
ཆོས་ཀྱི་སྒྲ་མི་གྲག་པ། དགེ་འདུན་གྱི་སྒྲ་མི་གྲག་པ། ཡུལ་མཐའ་འཁོབ་ཏུ་སྐྱེས་
ཏེ་མི་དགེ་བའི་བཤེས་གཉེན་གྱི་རྒྱུས་སྡིག་པའི་ལས་བྱེད་པ་དེ་དག དེ་ནས་ཤི་
འཕོས་ནས་ངན་སོང་གསུམ་དུ་ལྟུང་ཞིང་། དགེ་བའི་ཆོས་རྣམས་ལས་ཡོངས་སུ་
ཉམས་པར་གྱུར་པ་དེ་དག་ལ་བདག་གི་མཐུས། བདག་གི་མིང་རྣ་ལམ་དུ་གྲག་
་
-27-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ཅིང་ཆོས་ཀྱི་སྤྲིན་དང་། རྒྱ་མཚོའི་སྒྲ་འབྱུང་བར་གྱུར་ཅིག དེ་དག་གིས་ཆོས་ཀྱི་
སྒྲ་དེ་ཐོས་ནས་སྔོན་གྱི་ལས་ཟད་པར་གྱུར་ཏེ། བྱང་ཆུབ་ཀྱི་མཐར་ཐུག་གི་བར་དུ་
བྱང་ཆུབ་ཀྱི་སེམས་ཡིད་ལ་བྱེད་པ་དང་མི་འབྲལ་བར་གྱུར་ཅིག་ཅེས་བཏབ་བོ།།
དེའི་སྨོན་ལམ་ཆེན་པོ་གསུམ་པ་ནི་གང་གི་ཚེ་བདག་མ་འོངས་པའི་དུས་ན་བླ་ན་
མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་པ་
དེ་ན་སེམས་ཅན་གང་དག་གོས་དང་། རྒྱན་དང༌། སྤོས་དང་། ཕྲེང་བ་དང༌། བྱུག་
པ་དང་། མལ་ཆ་དང་། ན་བའི་གསོལ་སྨན་དང་། བྲལ་ཞིང་མི་ལྡན་པའི་དབང་
གིས་སྡུག་བསྔལ་མྱོང་ཞིང་། སྡིག་པ་བྱེད་པ་དེ་དག་བདག་གི་མཐུས་གོས་དང་།
རྒྱན་དང༌། སྤོས་དང་། ཕྲེང་བ་དང་། བྱུག་པ་དང་། མལ་ཆ་དང་། ན་བའི་གསོལ་
སྨན་དང་། ཡོངས་སུ་སྤྱོད་པ་དང་། ལོངས་སྤྱོད་རྣམས་བསམས་མ་ཐག་ཏུ་འབྱུང་
ཞིང་མི་ལྡན་པ་མེད་པར་གྱུར་ཅིག བྱང་ཆུབ་ཀྱི་མཐར་ཐུག་གི་བར་དུ་སུ་ཡང་ཅི་
དང་ཡང་མི་ལྡན་པ་མེད་པར་གྱུར་ཅིག་ཅེས་བཏབ་བོ། །
དེའི་སྨོན་ལམ་ཆེན་པོ་བཞི་པ་ནི་གང་གི་ཚེ་བདག་མ་འོངས་པའི་དུས་ན་
བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་
རྒྱས་པ་དེ་ན་སེམས་ཅན་གང་དག་སྔོན་གྱི་ལས་ཀྱི་རྣམ་པར་སྨིན་པས། ཕན་ཚུན་
འཐབ་མོ་དང༌། འཐབ་པ་དང༌། རྩོད་པ་དང་། འགྱེད་པར་གྱུར་ཅིང་། གཅིག་ལ་
གཅིག་གནོད་པར་བྱེད་པ་དང༌། གསད་པར་བྱ་བའི་ཕྱིར་བརྟུལ་བ་མཚོན་དང༌།
མདའ་དང་དབྱིག་པ་དག་གིས་བསྣུན་པ་དེ་ན། གང་དག་གིས་དེའི་ཚེ་བདག་གི་
མིང་ཐོས་ཤིང་ཡིད་ལ་གནས་པ་དེ་དག་བདག་གི་མཐུས། བདག་གི་མིང་ཡིད་
ཀྱིས་བརྗོད་ན། མདའ་དང་། མཚོན་དང་། དབྱུག་པ་ལ་སོགས་པ་སླར་ལྡོག་པར་
-28-



སྨན་མདོ་བརྒྱད་བརྒྱ་པ།
གྱུར་ཅིག ཕྱིར་ཕྱོགས་པར་གྱུར་ཅིག དགྲ་ཐམས་ཅད་ཀྱང་བྱམས་པ་ལ་གནས་
པར་གྱུར་ཅིག སུའི་སྲོག་གི་དབང་པོ་ཡང་འགག་པར་མ་གྱུར་ཅིག བྱང་ཆུབ་ཀྱི་
མཐར་ཐུག་གི་བར་དུ་རང་རང་གི་རྫས་དང་ལོངས་སྤྱོད་དང་། དབང་ཕྱུག་དག་
གིས་ཆོག་ཤེས་པར་གྱུར་ཅིག་ཅེས་བཏབ་སྟེ། འཇམ་དཔལ་བཅོམ་ལྡན་འདས་དེ་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཆོས་
བསྒྲགས་རྒྱ་མཚོའི་དབྱངས་དེ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་སྨོན་
ལམ་ཆེན་པོ་བཞི་པོ་དེ་དག་བཏབ་བོ། །འཇམ་དཔལ་གང་ལ་ལ་ཞིག་བཅོམ་ལྡན་
འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་
ཆོས་བསྒྲགས་རྒྱ་མཚོའི་དབྱངས་དེའི་མཚན་ཐོས་པ་དང་། འཛིན་པ་དང་། དད་
པར་བྱེད་པ་དང་། རབ་ཏུ་གུས་པས་མཆོད་པར་བྱེད་པ་དེ། སྡིག་པ་ཐམས་ཅད་
ཡོངས་སུ་བྱང་ནས་སངས་རྒྱས་ཀྱི་བྱང་ཆུབ་ལས་ཕྱིར་མི་ལྡོག་པར་འགྱུར། ཚེ་
རབས་ཐམས་ཅད་དུ་ཚེ་རབས་དྲན་པར་འགྱུར། ནམ་དུ་ཡང་བྱང་ཆུབ་ཀྱི་སེམས་
ཡིད་ལ་བྱེད་པ་དང་མི་འབྲལ་བར་འགྱུར། སྐྱེ་བ་ཐམས་ཅད་དུ་དེ་བཞིན་
གཤེགས་པ་དང་ཕྲད་པར་འགྱུར། རྟག་ཏུ་ནད་མེད་ཅིང་ཚེ་རིང་བར་འགྱུར། འདི་
ནས་ཤི་འཕོས་ནས་ཀྱང་འཇིག་རྟེན་གྱི་ཁམས་དེར་སྐྱེ་བར་འགྱུར། གཞན་ཡང་
ལོག་པར་ལྟུང་བར་འགྲོ་བར་མི་འགྱུར། གང་དང་གང་དུ་སྐྱེས་པར་བསམས་མ་
ཐག་ཏུ་ གོས་དང་། རྒྱན་ དང༌། སྤོས་དང་། ཕྲེང་བ་དང༌། བྱུག་པ་དང༌། མལ་ཆ་
དང་། ན་བའི་གསོལ་སྨན་དང་། ཡོ་བྱད་དང་། ལོངས་སྤྱོད་དང་། དབང་ཕྱུག་
དང་ལྡན་པར་འགྱུར་རོ། །འཇམ་དཔལ་བཅོམ་ལྡན་འདས་དེ་བཞིན་གཤེགས་པ་
དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཆོས་བསྒྲགས་རྒྱ་མཚོའི་
-29-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
དབྱངས་དེའི་མཚན་འཛིན་པ་དང་ཉན་པ་དེ་ནི་དེ་ལྟར་ཡོན་ཏན་མང་པོ་དག་
དང་ལྡན་ནོ། །འཇམ་དཔལ་ཤར་ཕྱོགས་ལོགས་སུ་སངས་རྒྱས་ཀྱི་ཞིང་འདི་ནས་
སངས་རྒྱས་ཀྱི་ཞིང་གངྒཱའི་ཀླུང་དགུའི་བྱེ་མ་སྙེད་འདས་པ་ན་འཇིག་རྟེན་གྱི་
ཁམས་རིན་པོ་ཆེ་རྒྱ་མཚོར་ལེགས་པར་གནས་པ་ན། བཅོམ་ལྡན་འདས་དེ་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཆོས་རྒྱ་
མཚོ་མཆོག་གི་བློས་རྣམ་པར་རོལ་པ་མངོན་པར་མཁྱེན་པའི་རྒྱལ་པོ་ཞེས་བྱ་བ་
བཞུགས་ཏེ། འཚོ་ཞིང་བཞེས་ལ་ཆོས་ཀྱང་སྟོན་པ་ཡོད་དོ། །འཇམ་དཔལ་བཅོམ་
ལྡན་འདས་དེས་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་སྨོན་ལམ་ཆེན་པོ་
བཞི་བཏབ་བོ། །
བཞི་གང་ཞེ་ན་དེའི་སྨོན་ལམ་ཆེན་པོ་དང་པོ་ནི། གང་གི་ཚེ་བདག་མ་
འོངས་པའི་དུས་ན་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་
རྫོགས་པར་སངས་རྒྱས་པ་དེའི་ཚེ། བདག་བྱང་ཆུབ་ཐོབ་པ་དང་། སེམས་ཅན་
གང་སུ་དག་ཞིང་ལས་དང་། ས་བོན་འདེབས་པ་དང་ཚོང་བྱེད་པ་དང་། འཐབ་མོ་
དང་། རྩོད་པ་ལ་སྤྲོ་བ་དང་། སྡིག་པའི་ལས་བྱེད་པ་དེ་དག་ཐམས་ཅད་ཀྱིས་
བདག་གི་མིང་ཐོས་ནས། བདག་གི་མཐུས་བསམས་མ་ཐག་ཏུ་འཚོག་ཆས་ཐམས་
ཅད་འབྱོར་བར་གྱུར་ཅིག གནོད་སེམས་མེད་པར་གྱུར་ཅིག རྟག་ཏུ་དགེ་བའི་
ཆོས་སྤྱོད་པར་གྱུར་ཅིག་ཅེས་བཏབ་བོ། །
དེའི་སྨོན་ལམ་ཆེན་པོ་གཉིས་པ་ནི་གང་གི་ཚེ་བདག་མ་འོངས་པའི་དུས་ན་
བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་
རྒྱས་པ་དེའི་ཚེ། བདག་བྱང་ཆུབ་ཐོབ་པ་ན་སེམས་ཅན་གང་སུ་དག་མི་དགེ་བ་
-30-



སྨན་མདོ་བརྒྱད་བརྒྱ་པ།
བཅུའི་ལས་ཀྱི་ལམ་ཡང་དག་པར་བླངས་ཏེ། ཡང་དག་པར་བླངས་པས་སེམས་
ཅན་དམྱལ་བར་འགྲོ་བར་འགྱུར་བ་དེ་དག་གིས་བདག་གི་མིང་ཐོས་ནས་བདག་
གི་མཐུས་དགེ་བ་བཅུའི་ལས་ཀྱི་ལམ་དང་ལྡན་པར་གྱུར་ཅིག སེམས་ཅན་གང་
ཡང་སེམས་ཅན་དམྱལ་བར་འགྲོ་བར་མ་གྱུར་ཅིག་ཅེས་བཏབ་པོ། །དེའི་སྨོན་
ལམ་ཆེན་པོ་གསུམ་པ་ནི། གང་གི་ཚེ་བདག་མ་འོངས་པའི་དུས་ན་བླ་ན་མེད་པ་
ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་པ་དེའི་
ཚེ། བདག་བྱང་ཆུབ་ཐོབ་པ་ན་སེམས་ཅན་གང་ཇི་སྙེད་ཅིག་གཞན་གྱི་དབང་དུ་
སོང་སྟེ། ཆད་པས་བཅད་པ་དང་། བརྡེག་པ་དང་། གོ་རར་གཞུག་པ་དང་།
གསད་པར་འོས་པ་དེ་དག་གིས་བདག་གི་མིང་ཐོས་ནས་བདག་གི་འོད་ཀྱིས་བྱང་
ཆུབ་ཀྱི་མཐར་ཐུག་གི་བར་དུ་བཅིང་བ་དང༌། བརྡེག་པ་དེ་དག་རྒྱུན་ཆད་པར་གྱུར་
ཅིག་ཅེས་བཏབ་བོ། །
དེ་བྱང་ཆུབ་སེམས་དཔའི་སྤྱད་པ་སྤྱོད་པའི་ཚེ། སྨོན་ལམ་ཆེན་པོ་བཞི་པ་
བཏབ་པ་ནི། གང་གི་ཚེ་བདག་མ་འོངས་པའི་དུས་ན་བླ་ན་མེད་པ་ཡང་དག་པར་
རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་པ་དེའི་ཚེ་བདག་བྱང་
ཆུབ་ཐོབ་པ་ན། སེམས་ཅན་གང་སུ་དག་ཚེ་ཐུང་བར་འགྱུར་བའི་སྡིག་པ་མི་དགེ་
བ་རྣམ་པ་སྣ་ཚོགས་བྱས་ཏེ། འཆི་བར་འགྱུར་བ་དེ་དག་འཆི་བའི་དུས་ཀྱི་ཚེ།
བདག་གི་མིང་རྣ་ལམ་དུ་གྲག་པར་གྱུར་ཅིག དེ་དག་གིས་བདག་གི་མིང་ཐོས་
ནས་བདེ་འགྲོ་མཐོ་རིས་ཀྱི་འཇིག་རྟེན་དུ་སྐྱེ་བར་གྱུར་ཅིག བྱང་ཆུབ་ཀྱི་མཐར་
ཐུག་གི་བར་དུ་ལྷ་དང་མིའི་བདེ་བ་མྱོང་བར་གྱུར་ཅིག སྡིག་པའི་ལས་ཐམས་ཅད་
ཡོངས་སུ་བྱང་བར་གྱུར་ཅིག་ཅེས་བཏབ་སྟེ། འཇམ་དཔལ་བཅོམ་ལྡན་འདས་དེ་
-31-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཆོས་
རྒྱ་མཚོ་མཆོག་གི་བློས་རྣམ་པར་རོལ་པས་མངོན་པར་མཁྱེན་པ་དེས་སྔོན་བྱང་
ཆུབ་སེམས་དཔའི་སྤྱད་པ་སྤྱོད་པ་ན་སྨོན་ལམ་ཆེན་པོ་བཞི་པོ་དེ་དག་བཏབ་བོ། །
འཇམ་དཔལ་འཇིག་རྟེན་གྱི་ཁམས་རིན་པོ་ཆེ་རྒྱ་མཚོར་ལེགས་པར་གནས་པ་
དེའི་སངས་རྒྱས་ཀྱི་ཞིང་གི་ཡོན་ཏན་བཀོད་པ་ནི་འཇིག་རྟེན་གྱི་ཁམས་རིན་པོ་ཆེ་
དང་ལྡན་པ་ན་ཅི་འདྲ་བ་ཡོད་པ་དེ་འདྲའོ། །འཇམ་དཔལ་གཞན་ཡང་རིགས་ཀྱི་
བུའམ། རིགས་ཀྱི་བུ་མོ་གང་ལ་ལ་ཞིག་གིས་ཡང་དག་པར་རྫོགས་པའི་སངས་
རྒྱས་བདུན་པོ་དེ་དག་གི་མཚན་ཐོས་ལ་ཐོས་ནས་ཀྱང་འཛིན་པ་དང་། ནང་པར་
ལངས་ནས་ཡིད་ལ་བྱེད་པ་དང་། དད་པར་བྱེད་པ་དང་། མེ་ཏོག་དང་། བདུག་པ་
དང༌། སྤོས་དང་། ཕྲེང་བ་དང་། བྱུག་པ་དང་། རོལ་མོའི་སྒྲ་དང་། སིལ་སྙན་དང་།
ཕེག་རྡོབ་པ་དག་གིས་མཆོད་པ་དང་། གླེགས་བམ་ལ་བྲིས་ཏེ་འཆང་བ་དང་།
ཆོས་ ཀྱི་རྣམ་གྲངས་འདི་ཡི་གེར་འབྲི་བ་དང་། ཡི་གེར་འབྲིར་འཇུག་པ་དང་།
སེམས་བཏུད་དེ་གཞན་ལས་ཉན་པ་དང་། ཆོས་སྨྲ་བ་དེ་དག་ལ་ཡང་འཚོག་ཆས་
དང་། ཡོ་བྱད་ཐམས་ཅད་ཀྱིས་མཆོད་པར་བྱེད་པ་དེ་སངས་རྒྱས་ཐམས་ཅད་ཀྱིས་
བྱིན་གྱིས་བརླབས་པར་འགྱུར་ཏེ། སངས་རྒྱས་ཀྱི་བྱང་ཆུབ་ཀྱི་བར་དུ་མངོན་པར་
རྫོགས་པར་འཚང་རྒྱ་བར་འགྱུར་རོ། །འཕགས་པ་དེ་བཞིན་གཤེགས་པ། བདུན་
གྱི་སྔོན་གྱི་སྨོན་ལམ་གྱི་ཁྱད་པར་རྒྱས་པ།
བམ་པོ་གཉིས་པ། འཇམ་དཔལ་ཤར་ཕྱོགས་ལོགས་སུ་སངས་རྒྱས་ཀྱི་
ཞིང་འདི་ནས་སངས་རྒྱས་ཀྱི་ཞིང་གངྒཱའི་ཀླུང་བཅུའི་བྱེ་མ་སྙེད་འདས་པ་ན་འཇིག་
རྟེན་གྱི་ཁམས་བེ་ཌཱུརྱར་སྣང་བ་ཞེས་བྱ་བ་ཡོད་དེ་དེ་ན་དེ་བཞིན་གཤེགས་པ་
-32-



--
-
སྨན་མདོ་བརྒྱད་བརྒྱ་པ།
དགྲ་བཅོམ་པ་ཡང་དག་པར་རྫོགས་པའི་སངས་རྒྱས། རིག་པ་དང་ཞབས་སུ་ལྡན་
པ༑ བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་
བསྒྱུར་བ། བླ་ན་མེད་པ་ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་
འདས་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་ཞེས་བྱ་བ་བཞུགས་སོ། །འཇམ་
དཔལ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་དེ་སྔོན་བྱང་ཆུབ་
སེམས་དཔའི་སྤྱད་པ་སྤྱོད་པ་ན་སྨོན་ལམ་ཆེན་པོ་བཅུ་གཉིས་པོ་འདི་དག་བཏབ་
པོ། །
བཅུ་གཉིས་གང་ཞེ་ན། དེའི་སྨོན་ལམ་ཆེན་པོ་དང་པོ་ནི། གང་གི་ཚེ་
བདག་མ་འོངས་པའི་དུས་ན་བླ་ན་མེད་པ་ཡང་དག་པར་རྫོགས་པའི་བྱང་ཆུབ་
མངོན་པར་རྫོགས་པར་སངས་རྒྱས་པ་དེའི་ཚེ་བདག་བྱང་ཆུབ་ཐོབ་པ་ན། བདག་
གི་ལུས་ཀྱི་འོད་ཀྱིས་འཇིག་རྟེན་གྱི་ཁམས་གྲངས་མེད་དཔག་ཏུ་མེད་ཅིང་དཔག་
གིས་མི་ལང་བ་དག་ལྷམ་མེ་ལྷན་ནེ་ལྷང་ངེར་གྱུར་ཅིག སེམས་ཅན་ཐམས་ཅད་
སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང༌། དཔེ་བྱད་བཟང་པོ་བརྒྱད་ཅུས་
ལེགས་པར་བརྒྱན་པར་གྱུར་ཏེ། བདག་ཅི་འདྲ་བ་དེ་བཞིན་དུ་སེམས་ཅན་ཐམས་
ཅད་ཀྱང་དེ་འདྲ་བར་གྱུར་ཅིག་ཅེས་བཏབ་བོ། །
དེའི་སྨོན་ལམ་ཆེན་པོ་གཉིས་པ་ནི། གང་གི་ཚེ་བདག་མ་འོངས་པའི་དུས་
ན་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་
སངས་རྒྱས་པ་དེའི་ཚེ་བདག་བྱང་ཆུབ་ཐོབ་པ་ན་ལུས་ནོར་བུ་རིན་པོ་ཆེ་བེ་ཌཱུརྱ་ཅི་
འདྲ་བ་དེ་འདྲ་བར་ཕྱི་ནང་ཤིན་ཏུ་ཡོངས་སུ་དག་པ་དང་། དྲི་མ་མེད་ལ་འོད་
-33-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
གསལ་བ་དང་། ཁོ་ལག་ཡངས་ཤིང་ཆེ་བ་དང་། དཔལ་དང་གཟི་བརྗིད་འབར་
བ་དང་། ལེགས་པར་གནས་པ་དང་། ཉི་མ་དང་ཟླ་བ་བས་ལྷག་པའི་འོད་ཟེར་གྱི་
དྲ་བ་རྣམས་ཀྱིས་ལེགས་པར་བརྒྱན་པར་གྱུར་ཅིག དེ་ན་སེམས་ཅན་གང་དག་
འཇིག་རྟེན་གྱི་བར་དག་ཏུ་སྐྱེས་པ་དག་དང་། གང་དག་ཡང་མིའི་འཇིག་རྟེན་འདི་
ན་མཚན་མོ་མུན་པ་མུན་ནག་གི་ནང་ན་ཕྱོགས་ཐ་དད་པར་འགྲོ་བ་དེ་དག་བདག་
གི་འོད་ཀྱིས་ཕྱོགས་རྣམས་སུ་དགའ་མགུར་འགྲོ་བར་འགྱུར་ཅིག དགེ་བའི་ལས་
རྣམས་ཀྱང་བྱེད་པར་གྱུར་ཅིག་ཅེས་བཏབ་བོ། །
དེའི་སྨོན་ལམ་ཆེན་པོ་གསུམ་པ་ནི། གང་གི་ཚེ་བདག་མ་འོངས་པའི་
དུས་ན་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་
སངས་རྒྱས་པ་དེའི་ཚེ། བདག་བྱང་ཆུབ་ཐོབ་པ་ན། བདག་གི་ཤེས་རབ་དང་།
ཐབས་དཔག་ཏུ་མེད་པས་སེམས་ཅན་གྱི་ ཁམས་དཔག་གིས་མི་ལང་བ་དག་
ལོངས་སྤྱོད་མི་ཟད་པ་དང་ལྡན་པར་གྱུར་ཏེ། སུ་ཡང་ཅིས་ཀྱང་བྲེལ་བ་མེད་པར་
གྱུར་ཅིག་ཅེས་བཏབ་བོ། །
དེའི་སྨོན་ལམ་ཆེན་པོ་བཞི་པ་ནི། གང་གི་ཚེ་བདག་མ་འོངས་པའི་དུས་ན་
བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་
རྒྱས་པ་དེའི་ཚེ། བདག་བྱང་ཆུབ་ཐོབ་པ་ན། སེམས་ཅན་གང་དག་ལམ་ངན་པར་
ཞུགས་པ་དེ་དག་བྱང་ཆུབ་ཀྱི་ལམ་ལ་འགོད་པར་བྱའོ། །ཉན་ཐོས་དང་། རང་
སངས་རྒྱས་ཀྱི་ལམ་དུ་ཞུགས་པ་དེ་དག་ཐམས་ཅད་ནི་ཐེག་པ་ཆེན་པོ་ལ་གཟུད་
པར་བྱའོ་ཅེས་བཏབ་བོ། །
དེའི་སྨོན་ལམ་ཆེན་པོ་ལྔ་པ་ནི། གང་གི་ཚེ་བདག་མ་འོངས་པའི་དུས་ན་
-34-



སྨན་མདོ་བརྒྱད་བརྒྱ་པ།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་
རྒྱས་པ་དེའི་ཚེ། བདག་བྱང་ཆུབ་ཐོབ་པ་ན། སེམས་ཅན་གང་དག་བདག་གི་གན་
ན་ཚངས་པར་སྤྱད་པ་སྤྱོད་པ་དང་། དེ་བཞིན་དུ་སེམས་ཅན་གཞན་དཔག་ཏུ་མེད་
ཅིང་དཔག་གིས་མི་ལང་བ་དེ་དག་ཐམས་ཅད་ཀྱང་བདག་གི་མིང་ཐོས་ནས།
བདག་གི་མཐུས་སྡོམ་པ་གསུམ་གྱིས་བསྡམས་པ་དང༌། ཚུལ་ཁྲིམས་ཉམས་པ་
མེད་པར་གྱུར་ཅིག སུ་ཡང་ཚུལ་ཁྲིམས་ལོག་པར་ཞུགས་ཏེ། ངན་འགྲོར་འགྲོ་
བར་མ་གྱུར་ཅིག་ཅེས་བཏབ་བོ། །
དེའི་སྨོན་ལམ་ཆེན་པོ་དྲུག་པ་ནི་གང་གི་ཚེ་བདག་མ་འོངས་པའི་དུས་ན་
བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་
རྒྱས་པ་དེའི་ཚེ་བདག་བྱང་ཆུབ་ཐོབ་པ་ན་སེམས་ཅན་གང་སུ་དག་ལུས་ངན་པ་
དང་། དབང་པོ་མ་ཚང་བ་དང་། མདོག་མི་སྡུག་པ་དང་། བེམ་པོ་དང་། ཡན་ལག་
སྐྱོན་ཅན་དང་། སྒུར་པོ་དང་། ཤ་བཀྲ་ཅན་དང་། ཞར་བ་དང་། ལོང་བ་དང་།
འོན་པ་དང་། སྨྱོན་པར་གྱུར་པ་དང་། གཞན་ཡང་གང་དག་ལུས་ལ་ནད་ཀྱིས་
བཏབ་པ་དེ་དག་གིས་བདག་གི་མིང་ཐོས་ནས་ཐམས་ཅད་དབང་པོ་ཚང་ཞིང་ཡན་
ལག་ཡོངས་སུ་རྫོགས་པར་གྱུར་ཅིག་ཅེས་བཏབ་བོ། །
དེའི་སྨོན་ལམ་ཆེན་པོ་བདུན་པ་ནི། གང་གི་ཚེ་བདག་མ་འོངས་པའི་དུས་
ན་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་
སངས་རྒྱས་པ་དེའི་ཚེ། བདག་བྱང་ཆུབ་ཐོབ་པ་ན་སེམས་ཅན་གང་སུ་དག་ནད་
སྣ་ཚོགས་ཀྱིས་ལུས་ཡོངས་སུ་གཟིར་བ། སྐྱབས་མེད་པ། མགོན་མེད་པ། འཚོག་
ཆོས་དང་། སྨན་མི་བདོག་པ། དཔུང་གཉེན་མེད་པ། དབུལ་བ། སྡུག་བསྔལ་བ་
-35-



--
-
མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
གང་དག་གི་རྣ་ལམ་དུ་བདག་གི་མིང་གྲག་པ་དེ་དག་གི་ནད་ཐམས་ཅད་རབ་ཏུ་
ཞི་བར་གྱུར་ཅིག བྱང་ཆུབ་ཀྱི་མཐར་ཐུག་གི་བར་དུ་ནད་མེད་ཅིང་གནོད་པ་མེད་
པར་གནས་པར་གྱུར་ཅིག་ཅེས་བཏབ་བོ། །
དེའི་སྨོན་ལམ་ཆེན་པོ་བརྒྱད་པ་ནི། གང་གི་ཚེ་བདག་མ་འོངས་པའི་དུས་
ན་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་
སངས་རྒྱས་པ་དེའི་ཚེ། བདག་བྱང་ཆུབ་ཐོབ་པ་ན་བུད་མེད་གང་ལ་ལ་བུད་མེད་
ཀྱི་སྐྱོན་བརྒྱ་དག་གིས་ཀུན་ནས་ཉོན་མོངས་པར་གྱུར་པ། བུད་མེད་ཀྱི་དངོས་པོ་
ལ་སྨོད་པ། བུད་མེད་ཀྱི་སྐྱེ་གནས་ལས་ཡོངས་སུ་ཐར་བར་འདོད་པ་དེ་དག་བུད་
མེད་ཀྱི་དངོས་པོ་ལས་སླར་ལོག་པར་གྱུར་ཅིག བྱང་ཆུབ་ཀྱི་མཐར་ཐུག་གི་བར་
དུ་སྐྱེས་པའི་དབང་པོ་འབྱུང་བར་གྱུར་ཅིག་ཅེས་བཏབ་བོ། །
དེའི་སྨོན་ལམ་ཆེན་པོ་དགུ་པ་ནི། གང་གི་ཚེ་བདག་མ་འོངས་པའི་དུས་ན་
བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་
རྒྱས་པ་དེའི་ཚེ་བདག་བྱང་ཆུབ་ཐོབ་ པ་ན་སེམས་ཅན་ཐམས་ཅད་བདུད་ཀྱི་
ཞགས་པ་རྣམས་ལས་ཡོངས་སུ་ཐར་བར་བྱའོ། །ལྟ་བ་ཐ་དད་པ་མི་མཐུན་པ་ཟིང་
ཟིང་བས་མི་མཐུན་པར་གྱུར་པ་དག་ཡང་དག་པའི་ལྟ་བ་ལ་འགོད་པར་བྱའོ། །
མཐར་གྱིས་བྱང་ཆུབ་སེམས་དཔའི་སྤྱོད་པ་བསྟན་པར་བྱའོ། །ཞེས་བཏབ་བོ། །
དེའི་སྨོན་ལམ་ཆེན་པོ་བཅུ་པ་ནི། གང་གི་ཚེ་བདག་མ་འོངས་པའི་དུས་ན། བླ་ན་
མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་པ་
དེའི་ཚེ་བདག་བྱང་ཆུབ་ཐོབ་པ་ན་སེམས་ཅན་གང་སུ་དག་རྒྱལ་པོའི་འཇིགས་
པས་སྐྲག་པ་དང་། གང་དག་བཅིང་བ་དང་། བརྡེག་པ་དང་། གོ་རར་ གཞུག་པ་
-36-



སྨན་མདོ་བརྒྱད་བརྒྱ་པ།
དང་། གསད་པར་འོས་པ་རྒྱུ་དུ་མས་ཀུན་ནས་གཙེས་པ། ང་རྒྱལ་དང་། བྲལ་བ་
ལུས་དང་ངག་དང་སེམས་སྡུག་བསྔལ་གྱི་ཉེན་པ་དེ་དག་བདག་གི་བསོད་ནམས་
ཀྱི་མཐུས། གནོད་པ་ཐམས་ཅད་ལས་ཡོངས་སུ་ཐར་བར་གྱུར་ཅིག་ཅེས་བཏབ་
བོ། །
དེའི་སྨོན་ལམ་ཆེན་པོ་བཅུ་གཅིག་པ་ནི་གང་གི་ཚེ། བདག་མ་འོངས་པའི་
དུས་ན་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་
སངས་རྒྱས་པ་དེའི་ཚེ། བདག་བྱང་ཆུབ་ཐོབ་པ་ན་སེམས་ཅན་གང་སུ་དག་
བཀྲེས་པ་དང་སྐོམ་པའི་མེ་རབ་ཏུ་འབར་བ། ཁ་ཟས་འཚོལ་བ་ལ་རབ་ཏུ་བརྩོན་
པ༑ སྡིག་པའི་ལས་བྱེད་པ་དེ་དག་གིས་ཁ་དོག་དང་དྲི་དང་། རོར་ལྡན་པའི་ཁ་
ཟས་ཀྱིས་ལུས་ཚིམ་པར་བྱས་ཏེ་ཕྱིས་ཆོས་ཀྱི་རོས་ཤིན་ཏུ་བདེ་བ་ལ་དགོད་པར་
བྱའོ། །ཞེས་བཏབ་བོ། ། །
དེ་བཞིན་གཤེགས་པ་དེའི་སྨོན་ལམ་ཆེན་པོ་བཅུ་གཉིས་པ་ནི་གང་གི་ཚེ་བདག་མ་
འོངས་པའི་དུས་ན་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་
རྫོགས་པར་སངས་རྒྱས་པ་དེའི་ཚེ་བདག་བྱང་ཆུབ་ཐོབ་པ་ན་སེམས་ཅན་གང་སུ་
དག་སྒྲེན་མོ་བགོ་བ་མེད་པ་དབུལ་བ། སྡུག་བསྔལ་བ། གྲང་བ་དང་། ཚ་བ་དང༌།
སྦྲང་བུ་དང་། ཤ་སྦྲང་དག་གི་ཉིན་མཚན་དུ་སྡུག་བསྔལ་གྱི་ཚོར་བ་མྱོང་བ་དེ་དག་
ལ་བདག་གིས་གོས་ཡོངས་སུ་སྤྱད་པར་འོས་པ། ཚོན་སྣ་ཚོགས་སུ་ཁ་བསྒྱུར་བ་
དག་སྦྱིན་པར་བྱའོ། །ཇི་ལྟར་འདོད་པ་བཞིན་དུ་རིན་པོ་ཆེའི་རྒྱན་སྣ་ཚོགས་དང་།
སྤྱད་ པ་ དང༌། ཕྲེང་བ་དང་། སྤོས་དང་། བྱུག་པ་དང་། རོལ་མོའི་སྒྲ་དང་
། སིལ་
སྙན་དང་། ཕེག་རྡོབ་པ་རྣམས་ཀྱིས་སེམས་ཅན་རྣམས་ཀྱི་བསམ་པ་ཐམས་ཅད་
-37-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ཡོངས་སུ་རྫོགས་ པར་གྱུར་ཅིག་ཅེས་བཏབ་སྟེ། འཇམ་དཔལ་བཅོམ་ ལྡན་
འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་
སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་དེས་སྔོན་བྱང་ཆུབ་སེམས་དཔའི་སྤྱད་པ་སྤྱོད་
པ་ན་སྨོན་ལམ་ཆེན་པོ་བཅུ་གཉིས་པོ་དེ་དག་བཏབ་པར་གྱུར་ཏོ།། འཇམ་དཔལ་
དེ་བཞིན་གཤེགས་པ་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་དེའི་སྨོན་ལམ་གང་
ཡིན་པ་དང་། སངས་རྒྱས་ཀྱི་ཞིང་གི་ཡོན་ཏན་བཀོད་པ་གང་ཡིན་པ་དེ་ནི་བསྐལ་
པའམ། བསྐལ་པ་ལས་ལྷག་པར་ཡང་ཟད་པར་མི་ནུས་སོ།། སངས་རྒྱས་ཀྱི་ཞིང་
དེ་ནི་ཤིན་ཏུ་ཡོངས་སུ་དག་པ་སྟེ། རྡོ་དང་གསེག་མ་དང་། གྱོ་མོ་མེད་པ༑ འདོད་
པའི་སྐྱོན་མེད་པ། ངན་སོང་དང་། སྡུག་བསྔལ་གྱི་སྒྲ་མེད་པ། བུད་མེད་ཀྱི་དངོས་
པོ་མེད་པ། ས་རྡོ་དང་རྩིག་པ་དང་། ར་བ་དང་རྟ་བབས་དང་། སྐར་ཁུང་གི་དྲ་བ་
དང་། བ་གམ་ནི་བཻ་ཌཱུརྱའི་རང་བཞིན་ཅན། ས་གཞི་ནི་རིན་པོ་ཆེ་སྣ་བདུན་གྱི་
རང་ བཞིན་ ཅན་ཏེ། འཇིག་རྟེན་ གྱི་ ཁམས་ བདེ་བ་ཅན་ཅི་འདྲ་བ་བཞིན་དུ།།
འཇིག་རྟེན་གྱི་ཁམས་བེ་ཌཱུརྱའི་སྣང་བའི་སངས་རྒྱས་ཀྱི་ཞིང་གི་ཡོན་ཏན་བཀོད་
པ་ཡང་དེ་དང་འདྲའོ། །འཇིག་རྟེན་གྱི་ཁམས་དེ་ན་བྱང་ཆུབ་སེམས་དཔའ་གྲངས་
མེད་དཔག་ཏུ་མེད་པ་དེ་དག་གི་ནང་ན། བྱང་ཆུབ་སེམས་དཔའ་སེམས་དཔའ་
ཆེན་པོ་གཙོ་བོ་གཉིས་ཡོད་དེ། གཅིག་གི་མིང་ནི་ཉི་མ་ལྟར་རྣམ་པར་སྣང་བྱེད་
ཅེས་བྱ། གཉིས་པའི་མིང་ནི་ཟླ་བ་ལྟར་རྣམ་པར་སྣང་བྱེད་ཅེས་བྱ་སྟེ། དེ་དག་ནི་
བཅོམ་ལྡན་འདས་དེ་བཞིན་གཤེགས་པ་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་དེའི་
དམ་པའི་ཆོས་ཀྱི་མཛོད་འཛིན་པའོ། །འཇམ་དཔལ་དེ་ལྟ་བས་ན་དད་པའི་རིགས་
ཀྱི་བུའམ་རིགས་ཀྱི་བུ་མོས་སངས་རྒྱས་ཀྱི་ཞིང་དེར་སྐྱེ་བར་སྨོན་ལམ་ཐོབ་ཅིག
-38-



སྨན་མདོ་བརྒྱད་བརྒྱ་པ།
ཡང་བཅོམ་ལྡན་འདས་ཀྱིས་འཇམ་དཔལ་གཞོན་ནུར་གྱུར་པ་ལ་བཀའ་བསྩལ་
པ༑ འཇམ་དཔལ་སེམས་ཅན་སོ་སོའི་སྐྱེ་བོ་གང་དག་དགེ་བ་དང་མི་དགེ་བ་མི་
ཤེས་པ་དག་ཡོད་དེ། དེ་དག་ནི་ཆགས་པས་ཟིལ་གྱིས་ནོན་པ། སྦྱིན་པ་དང་སྦྱིན་
པའི་འབྲས་བུ་རྣམ་པར་སྨིན་པ་མི་ཤེས་པའོ། །དེ་དག་ནི་བྱིས་པ་གླེན་པ་དད་པའི་
དབང་པོ་དང་བྲལ་བ། ནོར་གསོག་ཅིང་སྲུང་བ་ལ་མངོན་པར་བརྩོན་གྱི། སྦྱིན་པ་
ཡང་དག་པར་འགྱེད་པ་ལ་དེ་དག་གི་སེམས་མི་འགྲོ་བ་སྟེ། སྦྱིན་པའི་དུས་ཉེ་བར་
གནས་པ་ན་རང་གི་ལུས་ཀྱི་ཤ་ལས་བཅད་པ་བཞིན་དུ་ཡིད་མི་དགའ་བར་འགྱུར་
བའོ། །སེམས་ཅན་དེ་དག་ནི་བདག་ཉིད་ཀྱང་དུ་མ་ཡོངས་སུ་མི་སྤྱོད་ན། ཕ་མ་
དང་། ཆུང་མ་དང་། བུ་དང་བུ་མོ་ལ་མི་སྟེར་བ་ལྟ་སྨོས་ཀྱང་ཅི་དགོས། བྲན་ཕོ་
དང༌། བྲན་མོ་དང་། ལས་བྱེད་པ་རྣམས་ལ་ལྟ་སྨོས་ཀྱང་ཅི་དགོས། གཞན་སློང་
བ་རྣམས་ལ་ལྟ་སྨོས་ཀྱང་ཅི་དགོས། སེམས་ཅན་དེ་ལྟ་བུ་དེ་དག་ནི། འདི་ནས་ཤི་
འཕོས་ནས་ཡི་དྭགས་ཀྱི་འཇིག་རྟེན་དུ་སྐྱེ་བར་འགྱུར་རོ།། ཡང་ན་དུད་འགྲོའི་སྐྱེ་
གནས་སུ་སྐྱེ་བར་འགྱུར་རོ། །དེ་ལ་གང་དག་སྔོན་མིར་གྱུར་པ་ན། བཅོམ་ལྡན་
འདས་དེ་བཞིན་གཤེགས་པ་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་དེའི་མཚན་ཐོས་
པར་གྱུར་པ་དེ་དག་ནི་གཤིན་རྗེའི་འཇིག་རྟེན་ན་གནས་ཀྱང་རུང་། དུད་འགྲོའི་སྐྱེ་
གནས་ན་གནས་ཀྱང་རུང་སྟེ། དེར་དེ་བཞིན་གཤེགས་པ་དེའི་མཚན་མངོན་དུ་
འགྱུར་ཞིང་དྲན་མ་ཐག་པ་ཙམ་གྱིས་དེ་ནས་ཤི་འཕོས་ནས་ཀྱང་མིའི་འཇིག་རྟེན་
དུ་སྐྱེ་བར་འགྱུར། ཚེ་རབས་དྲན་པར་འགྱུར་རོ། །ངན་འགྲོའི་འཇིག་པས་སྐྲག་
ནས་ཡང་འདོད་པའི་ཡོན་ཏན་དག་དོན་དུ་མི་གཉེར་བ་དང་སྦྱིན་པ་ལ་མངོན་པར་
དགའ་བ་དང་། སྦྱིན་པའི་བསྔགས་པ་བརྗོད་པ་དང་། བདོག་པ་ཐམས་ཅད་
-39-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ཡོངས་སུ་གཏོང་བར་འགྱུར་ཏེ། རིམ་གྱིས་རང་གི་མགོ་དང་། ལག་པ་དང་།
རྐང་པ་དང༌། མིག་དང་ཤ་དང་། ཁྲག་ཀྱང་སློང་བ་རྣམས་ལ་རབ་ཏུ་སྦྱིན་པར་
འགྱུར་ན། ནོར་གྱི་ཕུང་པོ་གཞན་ལྟ་སྨོས་ཀྱང་ཅི་དགོས། འཇམ་དཔལ་གཞན་
ཡང་སེམས་ཅན་གང་དག་དེ་བཞིན་གཤེགས་པ་རྣམ་ཀྱི་བསླབ་པའི་གནས་འཛིན་
པ་དག་ཡོད་དེ། དེ་དག་ཚུལ་ཁྲིམས་ལོག་པར་ཞུགས་ཤིང་ལྟ་བ་ལོག་པར་ཞུགས་
ནས་གང་དག་ཚུལ་ཁྲིམས་དང་ལྡན་པ་དེ་དག་ནི། ཚུལ་ཁྲིམས་ཙམ་སྲུང་གི མང་
དུ་ཐོས་པ་ཡོངས་སུ་མི་འཚོལ་ཏེ། དེ་བཞིན་གཤེགས་པས་གསུངས་པའི་མདོ་སྡེ་
རྣམས་ཀྱི་དོན་ཟབ་མོ་མི་ཤེས་པ་དང་། གང་དག་མང་དུ་ཐོས་པ་དེ་དག་ནི། ལྷག་
པའི་ང་རྒྱལ་ཅན་དུ་འགྱུར་ཏེ། ང་རྒྱལ་གྱིས་ནོན་པས་གཞན་དག་ལ་ཕྲག་དོག་
བྱེད་ཅིང་། དམ་པའི་ཆོས་ལ་དབང་ཟ་བར་འགྱུར། སྤོང་བར་འགྱུར་རོ། །མི་བླུན་
པོ་དེ་ལྟ་བུ་དེ་དག་ནི་བདུད་ཀྱི་ཕྱོགས་པ་སྟེ། བདག་ཀྱང་ལམ་ངན་པར་ཞུགས་ལ་
སེམས་ཅན་གཞན་གང་བྱེ་བ་ཁྲག་ཁྲིག་བརྒྱ་སྟོང་དུ་མ་དག་ཀྱང་གཡང་ས་ཆེན་
པོར་ལྟུང་བར་བྱེད་པའོ། །སེམས་ཅན་དེ་ལྟ་བུ་དེ་དག་ནི་སེམས་ཅན་དམྱལ་བ་མི་
བཟད་པར་འགྲོ་བར་འགྱུར་རོ། །གང་དག་སྔོན་མིར་གྱུར་པ་ན་བཅོམ་ལྡན་འདས་
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྨན་
གྱི་བླ་བཻ་ཌཱུརྱའི་འོད་ཀྱི་རྒྱལ་པོ་དེའི་མཚན་ཐོས་པར་གྱུར་པ་དེ་དག་ནི་སེམས་ཅན་
དམྱལ་བ་ན་གནས་ཀྱང་རུང་སངས་རྒྱས་ཀྱི་མཐུས་དེ་བཞིན་གཤེགས་པ་དེའི་
མཚན་མངོན་དུ་འགྱུར་ཏེ། དེ་དག་དེ་ནས་ཤི་འཕོས་ནས་ཀྱང་མིའི་འཇིག་རྟེན་དུ་
སྐྱེ་བར་འགྱུར། ཡང་དག་པའི་ལྟ་བ་ཅན་དང་བརྩོན་འགྲུས་དང་ལྡན་པ་དང་།
དགེ་བའི་བསམ་པ་ཅན་དུ་འགྱུར་རོ། །དེ་དག་ཁྱིམ་སྤངས་ཏེ། དེ་བཞིན་
-40-



སྨན་མདོ་བརྒྱད་བརྒྱ་པ།
གཤེགས་པའི་བསྟན་པ་ལ་རབ་ཏུ་བྱུང་ནས། མཐར་གྱིས་བྱང་ཆུབ་སེམས་དཔའི་
སྤྱད་པ་སྤྱོད་པར་འགྱུར་རོ། །འཇམ་དཔལ་ གཞན་ཡང་སེམས་ཅན་གང་དག་
བདག་གི་བསྔགས་པ་བརྗོད་ཅིང་ཕྲག་དོག་གིས་གཞན་དག་མི་སྙན་པ་བརྗོད་པ་
ཡོད་དེ། བདག་ལ་བསྟོད་ཅིང་གཞན་ལ་སྨོད་པའི་སེམས་ཅན་དེ་དག་ངན་སོང་
གསུམ་པོ་དག་ཏུ་ལོ་སྟོང་ཕྲག་མང་པོར་སྡུག་བསྔལ་མྱོང་བར་འགྱུར་རོ། །དེ་དག་
ལོ་སྟོང་ཕྲག་དུ་མ་འདས་ནས་དེ་ནས་ཤི་འཕོས་ནས། བ་ལང་དང་། རྟ་དང་། རྔ་
མོང་དང་། བོང་བུ་ལ་སོགས་པ་དུད་འགྲོའི་སྐྱེ་གནས་རྣམས་སུ་སྐྱེ་བར་འགྱུར།
ལྕུག་ལྕག་དང་། དབྱུག་ལྕག་རྣམས་ཀྱིས་བརྡེག་པ་དང་། བཀྲེས་པ་དང་སྐོམ་པས་
ལུས་ཉེན་པ་དང་། ཁལ་ཆེན་པོ་བཀལ་ཏེ་ལམ་དུ་འགྲོ་བར་འགྱུར་རོ། །གལ་ཏེ་
བརྒྱ་ལ་མིའི་རྙེད་པ་རྙེད་ན་ཡང་རྟག་ཏུ་རིགས་དམའ་བ་རྣམས་ཀྱི་ནང་དུ་སྐྱེ་བར་
འགྱུར། བྲན་དུ་འགྱུར་ཞིང་གཞན་གྱི་དབང་དུ་འགྱུར་རོ། །གང་དག་སྔོན་མིར་
གྱུར་པ་ན་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་དེའི་མཚན་ཐོས་པར་
གྱུར་པ་དེ་དག་ནི་དགེ་བའི་རྩ་བ་དེས། སྡུག་བསྔལ་ཐམས་ཅད་ལས་ཡོངས་སུ་
ཐར་བར་འགྱུར། དབང་པོ་རྣོ་བར་འགྱུར། མཁས་པ་དང་། གསལ་བ་དང་། ཡིད་
གཞུངས་པ་དང་། དགེ་བ་ཡོངས་སུ་བཙལ་བ་ལ་མངོན་པར་བརྩོན་པ་དང་། རྟག་
ཏུ་དགེ་བའི་བཤེས་གཉེན་དང་འགྲོགས་པ་རྙེད་པར་འགྱུར། བདུད་ཀྱི་ཞགས་པ་
གཅོད་པ་དང་། མ་རིག་པའི་སྒོ་ངའི་སྦུབས་གཅོག་པ་དང་། ཉོན་མོངས་པའི་ཆུ་
ཀླུང་སེམས་པར་འགྱུར། སྐྱེ་བ་དང་། རྒ་ཤི་དང་། མྱ་ངན་དང་། སྨྲེ་སྔགས་འདོན་
པ་དང་། སྡུག་བསྔལ་བ་དང་། ཡིད་མི་བདེ་བ་དང༌། འཁྲུག་པ་རྣམས་ལས་
-41-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ཡོངས་སུ་ཐར་བར་འགྱུར་རོ། །འཇམ་དཔལ་གཞན་ཡང་སེམས་ཅན་གང་དག་
ཕྲ་མ་ལ་མངོན་པར་དགའ་ཞིང་སེམས་ཅན་གང་དག་ཕན་ཚུན་འཐབ་པ་དང་།
རྩོད་པ་དང་། འགྱེད་པར་བྱེད་དུ་འཇུག་པ་དག་ཡོད་དེ། སེམས་ཅན་དེ་དག་རྣམ་
པར་རྩོད་པའི་སེམས་སུ་གྱུར་པའི་ལུས་དང་། ངག་དང་། ཡིད་ཀྱིས་མི་དགེ་བ་
རྣམ་པ་སྣ་ཚོགས་མངོན་པར་འདུ་བྱེད་དོ། །གཅིག་ལ་གཅིག་ཕན་པ་མ་ཡིན་པ་
འདོད་ཅིང་རྟག་ཏུ་ཕན་ཚུན་གནོད་པར་བྱ་བའི་ཕྱིར་བརྩོན་ཏེ། དེ་དག་ནགས་
ཚལ་གྱི་ལྷ་དང༌། ཤིང་གི་ལྷ་དང་། རིའི་ལྷ་འགུགས་པར་བྱེད་དུར་ཁྲོད་རྣམས་སུ་
འབྱུང་པོ་ཐ་དད་པ་དག་འགུགས་པར་བྱེད། དུད་འགྲོའི་སྐྱེ་གནས་སུ་སོང་བའི་
སྲོག་ཆགས་རྣམས་ཀྱི་སྲོག་གཅོད་ཅིང་ཤ་དང་ཁྲག་ཟ་བའི་གནོད་སྦྱིན་དང་། སྲིན་
པོ་རྣམས་མཆོད་པར་ བྱེད་ དེ། དགྲ་བོ་དེའི་མིང་ནས་བརྗོད་པའམ། གཟུགས་
བྱས་ནས། དེར་རིགས་སྔགས་དྲག་པོ་སྒྲུབ་ཅིང་། བྱད་སྟེམས་དང་རོ་ལངས་ཀྱི་
སྦྱོར་བས་སྲོག་གི་བར་ཆད་བྱ་བ་དང་། ལུས་རྣམ་པར་གཞིག་པར་འདོད་པ་ལ།
གང་དག་གིས་བཅོམ་ལྡན་འདས་དེ་བཞིན་གཤེགས་པ་སྨན་གྱི་བླ་བཻ་ཌཱུརྱའི་འོད་
ཀྱི་རྒྱལ་པོ་དེའི་མཚན་ཐོས་པར་གྱུར་པ་དེ་དག་ལ་གང་གིས་ཀྱང་བར་ཆད་བྱ་བར་
མི་ནུས་ཏེ། དེ་ དག་ ཕན་ཚུན་བྱམས་ པའི་ སེམས་ དང་། ཕན་པའི་སེམས་དང་
གནོད་སེམས་མེད་པའི་སེམས་སུ་གནས་པར་འགྱུར། རང་རང་གི་བདོག་པས་
ཆོག་ཤེས་པར་འགྱུར་རོ། །འཇམ་དཔལ་གཞན་ཡང་འཁོར་བཞི་པོ་དགེ་སློང་
དང་། དགེ་ སློང་ མ་ དང་། དགེ་ བསྙེན་ དང་། དགེ་ བསྙེན་ མ་ དེ་ དག་ དང་།
གཞན་ཡང་དད་པའི་རིགས་ཀྱི་བུའམ། རིགས་ཀྱི་བུ་མོ་གང་དག་ཡན་ལག་
བརྒྱད་དང་ལྡན་པའི་བསྙེན་གནས་ལ་ཉེ་བར་གནས་ཏེ། ལོ་གཅིག་གམ། ཟླ་བ་
-42-



སྨན་མདོ་བརྒྱད་བརྒྱ་པ། །
གསུམ་ དུ་ བསླབ་ པའི་ གཞི་ རྣམས་ འཛིན་ ཅིང་། གང་ དག་ གི་ བསམ་ པས།
བདག་གི་དགེ་བའི་རྩ་བ་འདིས་ནུབ་ཕྱོགས་གང་ན། དེ་བཞིན་གཤེགས་པ་ཚེ་
དཔག་མེད་བཞུགས་པའི་འཇིག་རྟེན་གྱི་ཁམས་བདེ་བ་ཅན་དུ་སྐྱེ་བར་ཤོག་ཅིག་
ཅེས་སྨོན་ལམ་དེ་ལྟ་བུ་དག་བཏབ་པ་དག་ལས་གང་དག་གིས་བཅོམ་ལྡན་འདས་
དེ་བཞིན་གཤེགས་པ་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་དེའི་མཚན་ཐོས་པར་
གྱུར་པ་དེ་དག་འཆི་བའི་དུས་ཀྱི་ཚེ། བྱང་ཆུབ་སེམས་དཔའ་བརྒྱད་རྫུ་འཕྲུལ་
གྱིས་ལྷགས་ནས། ལམ་སྟོན་པར་འགྱུར་ཏེ། དེ་དག་དེར་པདྨ་ཚོན་ ཁ་དོག་སྣ་
ཚོགས་རྣམས་ལ་རྫུས་ཏེ་སྐྱེ་བར་འགྱུར་རོ། །གང་ལ་ལ་དག་ལྷའི་འཇིག་རྟེན་དུ་
སྐྱེ་བར་འགྱུར་བ་དེ་དག་ནི་དེར་སྐྱེས་ནས། སྔོན་གྱི་དགེ་བའི་རྩ་བ་དེ་ཟད་པར་མི་
འགྱུར་ཞིང་ངན་འགྲོར་འགྲོ་བར་མི་འགྱུར་རོ། །དེ་ནས་ཤི་འཕོས་ནས་ཀྱང་མིའི་
འཇིག་རྟེན་འདིར་གླིང་བཞི་པའི་དབང་ཕྱུག་འཁོར་ལོས་སྒྱུར་བའི་རྒྱལ་པོར་
འགྱུར་ཏེ། སེམས་ཅན་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མ་དག་དགེ་བ་བཅུའི་
ལས་ཀྱི་ལམ་ལ་འགོད་པར་འགྱུར་རོ། །གཞན་དུ་ན་ཡང་རྒྱལ་རིགས་ཤིང་སཱ་ལ་
ཆེན་པོ་ལྟ་བུའི་ཁྱིམ་བདག་ཏུ་སྐྱེ་བར་འགྱུར། བྲམ་ཟེ་ཤིང་སཱ་ལ་ཆེན་པོ་ལྟ་བུའི་
ཁྱིམ་བདག་དང་། ཁྱིམ་བདག་ཤིང་སཱ་ལ་ཆེན་པོ་ལྟ་བུའི་ཁྱིམ་བདག་དང་། ནོར་
དང་། འབྲུ་དང༌། མཛོད་དང་། བང་བ་མང་པོ་འབྱོར་བའི་ཁྱིམ་བདག་ཏུ་སྐྱེ་བར་
འགྱུར་ཏེ། གཟུགས་ཕུན་སུམ་ཚོགས་པ་དང་། དབང་ཕྱུགས་ཕུན་སུམ་ཚོགས་པ་
དང་
། གཡོག་ཕུན་སུམ་ཚོགས་པ་དང་། དཔའ་བ་དང་རྟུལ་ཕོད་པ་དང་། ཚན་པོ་
ཆེ་ཆེན་པོའི་སྟོབས་ཀྱི་ཤུགས་དང་ལྡན་པར་འགྱུར་རོ། །བུད་མེད་གང་གིས་དེ་
བཞིན་གཤེགས་པ་དེའི་མཚན་ཐོས་ཤིང་བཟུང་བ་དེའི་བུད་མེད་ཀྱི་དངོས་པོ་དེ་
-43-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ཐ་ མ་ པ་ ཡིན་ པར་ ཤེས་ པར་ བྱའོ། །འཇམ་ དཔལ་ གཞན་ ཡང་ དེ་ བཞིན་
གཤེགས་པ་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་དེས་མངོན་པར་རྫོགས་པར་བྱང་
ཆུབ་པ་ཐོབ་པ་ན། སྔོན་གྱི་སྨོན་ལམ་གྱི་མཐུས་སེམས་ཅན་ཐམས་ཅད་ལ་ཉེ་བར་
གཟིགས་ནས། གང་དག་ནད་སྣ་ཚོགས་ཀྱིས་གཟིར་སྟེ་ལུས་རིད་ཅིང་འདར་བ་
དང༌། སྐམ་ཞིང་ཉམས་དམས་པ་དང་། ཚད་རིམས་ལ་སོགས་པའི་ནད་ཀྱིས་ཟིན་
པ་དང་། གདོན་དང་གཤེད་དང་བྱད་སྟེམས་ལ་སོགས་པས་ཉེན་པ་དང་། ཚེ་ཐུང་
བར་འགྱུར་བ་དང་། དུས་མ་ཡིན་པར་འཆི་བ་ལ་སོགས་པ་མདོར་ན་ནད་དང་
སྡུག་བསྔལ་རྣམ་པ་སྣ་ཚོགས་པ་ཞི་བར་མཛད་པ་དང༌། འདོད་པའི་དོན་རྣམས་
འགྲུབ་པར་མཛད་པའི་ཕྱིར་བཅོམ་ལྡན་འདས་དེས་སེམས་ཅན་ཐམས་ཅད་ཀྱི་
སྡུག་བསྔལ་དང་ཡིད་མི་བདེ་བ་རབ་ཏུ་ཞི་བར་བྱེད་པ་ཞེས་བྱ་བའི་ཏིང་ངེ་འཛིན་
ལ་སྙོམས་པར་བཞུགས་སོ། །སྙོམས་པར་ཞུགས་མ་ཐག་ཏུ་གཙུག་ཏོར་གྱི་དབུས་
ནས་འོད་ཀྱི་སྣང་བ་ཆེན་པོ་བྱུང་སྟེ། འོད་ཟེར་གྱི་ཕུང་པོ་དེ་ལས་གཟུངས་སྔགས་
ཀྱི་ཚིག་འདི་དག་བསྒྲགས་པར་གྱུར་ཏོ། །ན་མོ་བྷ་ག་ཝ་ཏེ། བྷི་ཥ་ཛེ་གུ་རུ་བཻ་ཌཱུརྱ་
པྲ་བྷ་རཱ་ཛཱ་ཡ། ཏ་ཐཱ་ག་ཏ་ཡ་ཨརྟ་ཏེ་སམྱ་ཀཾ་བུདྡྷཱ་ཡ། ཏདྱ་ཐཱ། ཨོཾ་བྷེ་ཥ་ཚེ་བྷེ་ཥ་ཛེ་
མ་ཧཱ་བྷེ་ཥ་ཛེ་གྷོ་ཥ་ཛེ་རཱ་ཛཱ་ས་མུངྒ་ཏེ་སྭཱ་ཧཱ། དེ་ལྟར་འོད་ཀྱི་དཀྱིལ་ནས་
སྔགས་ཀྱི་གདངས་ཀྱིས་ནམ་མཁའ་ལ་བསྒྲགས་པར་གྱུར་མ་ཐག་ཏུ་ས་ཆེན་པོ་
རྣམ་པ་དྲུག་ཏུ་གཡོས་སོ། །འོད་ཀྱི་སྣང་བ་ཆེན་པོ་ཡང་བྱུང་ངོ༌།། སེམས་ཅན་
ཐམས་ཅད་ཀྱི་སྡུག་བསྔལ་དང་ཟུག་རྔུ་ཐམས་ཅད་ཞི་ནས་བདེ་བ་དང་ཡིད་བདེ་
བ་ཐོབ་པར་གྱུར་ཏོ། །འཇམ་དཔལ་གང་དག་སྐྱེས་པའམ་བུད་མེད་གང་ཡང་
རུང་སྟེ་ནད་ཀྱིས་བཏབ་པ་མཐོང་ནས་དེའི་དོན་དུ་ཁྲུས་བྱ་ཞིང་གཙང་སྦྲ་ལ་
-44-



སྨན་མདོ་བརྒྱད་བརྒྱ་པ།
གནས་པར་བྱས་ཏེ། བཟའ་བཏུང་ངམ། སྨན་ནམ། སྲོག་ཆགས་མེད་པའི་ཆུ་ལ་
གཟུངས་སྔགས་འདི་ལན་བརྒྱ་རྩ་བརྒྱད་བཟླས་བརྗོད་བྱས་ནས་བྱིན་ན། དེ་
ཟོས་པ་དང་འཐུང་བས་ནད་དང་ཟུག་རྔུ་ཐམས་ཅད་ཉེ་བར་ཞི་བར་འགྱུར་རོ།།
འདོད་པ་གང་ཞིག་དོན་དུ་གཉེར་བའི་སེམས་ཀྱིས་བཟླས་པ་བྱས་ན་བསམ་པ་
ཡོངས་སུ་རྫོགས་པར་འགྱུར་རོ། །ནད་མེད་ཅིང་ཚེ་རིང་བ་དང་མཐར་ཐུག་སངས་
རྒྱས་ཀྱི་ཞིང་དེར་སྐྱེས་ནས་བླ་ན་མེད་པའི་བྱང་ཆུབ་ལས་ཕྱིར་མི་ལྡོག་པ་ཐོབ་
པར་འགྱུར་རོ། །འཇམ་དཔལ་དེ་ལྟ་བས་ན་རིགས་ཀྱི་བུའམ་རིགས་ཀྱི་བུ་མོ་གང་
ལ་ལ་ཞིག་དེ་བཞིན་གཤེགས་པ་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་དེ་ལ་གུས་
པས་དད་ཅིང་མཆོད་པ་བྱེད་པ་དེ་དག་གིས། ཚམ་ཚོམ་མེད་པའི་སེམས་ཀྱིས་
གཟུངས་འདི་རྟག་ཏུ་གཟུང་བར་བྱའོ། ། འཇམ་དཔལ་ གཞན་ཡང་ རིགས་ ཀྱི་
བུའམ་རིགས་ཀྱི་བུ་མོ་གང་ལ་ལ་ཞིག་གིས་ཡང་དག་པར་རྫོགས་པའི་སངས་
རྒྱས་བདུན་པོ་དེ་དག་གི་མཚན་ཐོས་ལ། ཐོས་ནས་ཀྱང་འཛིན་པ་དང་། ནང་པར་
ལངས་ནས་ཡིད་ལ་བྱེད་པ་དང་། དད་པར་བྱེད་པ་དང༌། མེ་ཏོག་དང་། བདུག་པ་
དང་། སྤོས་དང་། ཕྲེང་བ་དང་། བྱུག་པ་དང་། རོལ་མོའི་སྒྲ་དང་། སིལ་སྙན་དང་།
ཕེག་རྡོབ་པ་དག་གིས་མཆོད་པ་དང༌། གླེགས་བམ་ལ་བྲིས་ཏེ་འཆང་བ་དང་།
ཆོས་ཀྱི་རྣམ་གྲངས་འདི་ཡི་གེར་འབྲི་བ་དང༌། ཡི་གེར་འབྲིར་འཇུག་པ་དང་།
སེམས་བཏུད་དེ་གཞན་ལས་ཉན་པ་དང༌། ཆོས་སྨྲ་བ་དེ་དག་ལ་ཡང་འཚོག་ཆས་
དང་། ཡོ་བྱད་ཐམས་ཅད་ཀྱིས་མཆོད་པ་བྱེད་པ་དེ། སངས་རྒྱས་ཐམས་ཅད་
ཀྱིས་བྱིན་གྱིས་བརླབས་པར་འགྱུར་ཏེ། སངས་རྒྱས་ཀྱི་བྱང་ཆུབ་ཀྱི་བར་དུ་འདོད་
པ་ཐམས་ཅད་འགྲུབ་པར་འགྱུར་ཅིང་མཐར་མངོན་པར་རྫོགས་པར་འཚང་རྒྱ་
-45-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
བར་འགྱུར་རོ། །དེ་ནས་བཅོམ་ལྡན་འདས་ལ་འཇམ་དཔལ་གཞོན་ནུར་
གྱུར་པས་འདི་སྐད་ཅེས་གསོལ་ཏོ། །བཅོམ་ལྡན་འདས་སླད་མའི་ཚེ་སླད་མའི་
དུས་ན་གང་དག་མདོ་འདི་འཆང་བ་དང་། ཀློག་པ་དང་། འཆད་པ་དང་། གཞན་
དག་ལ་རྒྱ་ཆེར་ཡང་དག་པར་སྟོན་པ་དང༌། ཡི་གེར་འབྲི་བ་དང་། ཡི་གེར་འབྲར་
སྩོལ་བ་དང་། གླེགས་བམ་ལ་བྲིས་ཏེ། མེ་ཏོག་དང་། བདུག་པ་དང་། སྤོས་དང་།
ཕྲེང་ བ་ དང་། བྱུག་ པ་ དང་། གདུགས་ དང་། རྒྱ་ མཚན་ རྣམས་ ཀྱིས་ བཀུར་ སྟེ་
བགྱིད་པའི་དད་པའི་རིགས་ཀྱི་བུའམ་རིགས་ཀྱི་བུ་མོ་དེ་དག་ལ་བདག་གིས་
བཅོམ་ལྡན་འདས་དེ་བཞིན་གཤེགས་པ་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་དེའི་
མཚན་རྣམ་པ་སྣ་ཚོགས་སུ་བསྒྲགས་པར་བགྱིའོ། ། ཐ་ན་རྨི་ལམ་དུའང་སངས་
རྒྱས་ཀྱི་མཚན་རྣ་ལམ་དུ་ཉེ་བར་བསྒྲགས་པར་བགྱིའོ། །ཚོན་སྣ་ལྔ་བའི་གོས་
རྣམས་ཀྱིས་དཀྲིས་ཏེ་ཕྱོགས་གཙང་མར་བཞག་ན་གང་ན་མདོ་སྡེ་འདི་གནས་པ་
དེ་དང་དེར་རྒྱལ་པོ་ཆེན་པོ་བཞི་འཁོར་དང་བཅས་པ་དང༌། ལྷ་བྱེ་བ་ཁྲག་ཁྲིག་
བརྒྱ་སྟོང་གཞན་ཡང་མཆི་བར་འགྱུར་རོ། །གང་དག་བཅོམ་ལྡན་འདས་དེ་བཞིན་
གཤེགས་པ་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་དེའི་མཚན་དང༌། སྔོན་གྱི་སྨོན་
ལམ་གྱི་ཁྱད་པར་རྒྱས་པའི་མདོ་སྡེ་འདི་འཛིན་པ་དེ་དག་དུས་མ་ལགས་པར་
འགུམ་པར་མི་འགྱུར། སུས་ཀྱང་མདངས་འཕྲོག་པར་མི་ནུས་ཏེ། ཕྱོགས་ན་ཡང་
སླར་འཕྲོག་པར་འགྱུར་རོ། །བཅོམ་ལྡན་འདས་ཀྱིས་བཀའ་བསྩལ་པ། འཇམ་
དཔལ་དེ་བཞིན་ཏེ། ཇི་སྐད་སྨྲས་པ་དེ་བཞིན་ནོ། །འཇམ་དཔལ་དད་པའི་རིགས་
ཀྱི་བུའམ། རིགས་ཀྱི་བུ་མོ་གང་དག་དེ་བཞིན་གཤེགས་པ་དེ་ལ་མཆོད་པ་བྱེད་པ་
དེ་དག་གིས་དེ་བཞིན་གཤེགས་པ་དེའི་སྐུ་གཟུགས་བྱས་ཏེ་ཉིན་ཞག་བདུན་དུ་
-46-



སྨན་མདོ་བརྒྱད་བརྒྱ་པ།
འཕགས་ པའི་ ལམ་ ཡན་ ལག་ བརྒྱད་ དང་ ལྡན་ པའི་བསྙེན་ གནས་ ལ་ ཉེ་བར་
གནས་པར་བྱ། ཁ་ཟས་གཙང་མ་ཟ་ཞིང་ལུས་ལེགས་པར་བཀྲུས་ཏེ་གོས་བཟང་
བ་དྲི་མ་མེད་པ་བགོ་ཞིང་ཕྱོགས་གཙང་མར་མེ་ཏོག་སྣ་ཚོགས་སིལ་མ་བཀྲམ་པ།
སྤོས་ སྣ་ཚོགས་ ཀྱིས་བདུག་པ། རས་དང་། གདུགས་དང་། རྒྱལ་མཚན་སྣ་
ཚོགས་ཀྱིས་ལེགས་པར་བརྒྱན་པའི་ས་ཕྱོགས་སུ་དྲི་མ་མེད་པའི་སེམས་དང་།
རྙོག་པ་མེད་པའི་སེམས་དང་། གནོད་སེམས་མེད་པའི་སེམས་དང་། བྱམས་
པའི་སེམས་དང་། བཏང་སྙོམས་ཀྱི་སེམས་དང་། མཉམ་པའི་སེམས་སུ་བྱ། རོལ་
མོའི་སྒྲ་དང་། སིལ་སྙན་དང་། གླུ་དབྱངས་བླང་ཞིང་དེ་བཞིན་གཤེགས་པའི་སྐུ་
གཟུགས་དེ་ལ་སྐོར་བ་བྱ་སྟེ། དེའི་སྔོན་གྱི་སྨོན་ལམ་ཡང་ཡིད་ལ་བྱ་ཞིང་མདོ་སྡེ་
འདི་ཡང་སྟོན་ན། གང་བསམ་ པ་དང་། གང་སྨོན་པའི་བསམ་པ་དེ་ཐམས་ཅད་
ཡོངས་སུ་རྫོགས་ པར་ འགྱུར་ཏེ། གལ་ཏེ་ཚེ་རིང་བར་སྨོན་ན་ནི་ཚེ་རིང་པོར་
འགྱུར་རོ། །གལ་ཏེ་ལོངས་སྤྱོད་དང་ལྡན་པར་སྨོན་ན་ནི་ལོངས་སྤྱོད་འབྱོར་བར་
འགྱུར་རོ། །གལ་ཏེ་དབང་ཕྱུག་དང་ལྡན་པར་སྨོན་ན་ནི་ཚེགས་ཆུང་ངུས་རྙེད་པར་
འགྱུར་རོ། །གལ་ཏེ་བུ་འདོད་ན་ནི་བུ་རྙེད་པར་འགྱུར་རོ། །གང་དག་སྡིག་པ་ཅན་
གྱི་རྨི་ལམ་རྨིས་སམ། གང་དུ་བྱ་ཁྲ་དང་ལྟས་ངན་མཐོང་ངམ། གནས་གང་དུ་བཀྲ་
མི་ཤིས་པ་བརྒྱ་དག་གནས་པར་གྱུར་པ་ལ། གང་དག་བཅོམ་ལྡན་འདས་དེ་
བཞིན་གཤེགས་པ་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་དེ་ལ་མཆོད་པ་རྣམ་པ་སྣ་
ཚོགས་ཀྱིས་བཀུར་སྟིར་བྱེད་ན། རྨི་ལམ་ངན་པ་དང་། ལྟས་ངན་པ་དང༌། བཀྲ་
མི་ཤིས་པའི་དངོས་པོ་ཐམས་ཅད་མཐོང་བར་མི་འགྱུར་རོ། །གང་དག་མེས་
འཇིགས་པ་དང་། ཆུས་འཇིགས་པ་དང༌། མཚོན་གྱིས་འཇིགས་པ་དང་། དུག་
-47-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
གིས་འཇིགས་པ་དང་། གཡང་སས་ འཇིགས་པ་དང་། གླང་པོ་ཆེ་གཏུམ་
པོས་འཇིགས་པ་དང༌། སེང་གེས་འཇིགས་པ་དང༌། སྟག་གིས་འཇིགས་པ་དང་།
དོམ་ དང་། དྲེད་ དང༌། སྦྲུལ་ གདུག་ པས་ འཇིགས་ པ་ དང༌
། སྡིག་ པ་ དང༌། རྐང་
ལག་བརྒྱ་བས་འཇིགས་པ་དེ་དག་གིས་དེ་བཞིན་གཤེགས་པ་དེ་ལ་མཆོད་པ་བྱས་
ན་འཇིགས་པ་ཐམས་ཅད་ལས་ཡོངས་སུ་ཐར་བར་འགྱུར་རོ། །གང་དག་པ་རོལ་
གྱི་དམག་ཚོགས་ཀྱིས་འཇིགས་ པ་དང་། རྐུན་པོས་འཇིགས་ པ་དང་། ཆོམ་
པོས་འཇིགས་པ་དེ་དག་གིས་ཀྱང་དེ་བཞིན་གཤེགས་པ་དེ་ལ་མཆོད་པར་བྱའོ།།
འཇམ་དཔལ་གཞན་ཡང་དད་པའི་རིགས་ཀྱི་བུའམ། རིགས་ཀྱི་བུ་མོ་གང་དག་ཇི་
སྲིད་འཚོའི་བར་དུ་དཀོན་མཆོག་གསུམ་ལ་སྐྱབས་སུ་འཛིན་ཅིང་། ལྷ་གཞན་མི་
འཛིན་པ་དང་། གང་དག་ཡང་བསླབ་པའི་གཞི་ལྔ་པོ་དག་འཛིན་པ་དང་། གང་
དག་བསླབ་པའི་གཞི་བཅུ་པ་དག་འཛིན་པ་དང་། གང་དག་བྱང་ཆུབ་སེམས་
དཔའི་སྡོམ་པ་བསླབ་པའི་གཞི་བཞི་བརྒྱ་པོ་དག་འཛིན་པ་དང་། ཁྱིམ་གྱི་གནས་
ནས་བྱུང་བའི་དགེ་སློང་གང་དག་བསླབ་པའི་གཞི་ཉིས་བརྒྱ་ལྔ་བཅུ་པོ་དག་འཛིན་
པ་དང་། དགེ་སློང་མ་གང་དག་བསླབ་པའི་གཞི་ལྔ་བརྒྱ་པོ་དག་འཛིན་པ་དང་།
གང་དག་ཇི་ལྟར་ཡོངས་སུ་བཟུང་བའི་བསླབ་པའི་སྡོམ་པ་དེ་དག་གི་ནང་ནས།
བསླབ་པའི་གཞི་གང་ཡང་རུང་བ་ཞིག་ལས་ཉམས་པར་གྱུར་ཏེ་ངན་འགྲོ་དང་ངན་
སོང་གི་འཇིགས་ཤིང་སྐྲག་པ་གང་དག་བཅོམ་ལྡན་འདས་དེ་བཞིན་གཤེགས་པ་
སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་དེ་ལ་མཆོད་པ་རྣམ་པ་སྣ་ཚོགས་བྱེད་ན་དེ་
དག་ལ་ངན་སོང་གསུམ་གྱི་སྡུག་བསྔལ་མེད་པར་ཤེས་པར་བྱའོ། །བུད་མེད་གང་
ལ་ལ་བུ་བཙའ་བའི་དུས་ན་སྡུག་བསྔལ་མ་རུངས་པ་དྲག་པོ་མི་བཟད་པ་མྱོང་བ་
-48-



སྨན་མདོ་བརྒྱད་བརྒྱ་པ།
དེས། བཅོམ་ལྡན་འདས་དེ་བཞིན་གཤེགས་པ་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་
པོ་དེ་ལ་མཆོད་ན་དེ་མྱུར་དུ་ཡོངས་སུ་ཐར་བར་འགྱུར། བུ་ཡང་ཡན་ལག་ཡོངས་
སུ་ཚང་བ་བཙའ་ཞིང་གཟུགས་བཟང་བ་དང་། མཛེས་པ་དང་། ལྟ་ན་སྡུག་པ་
དང་། དབང་པོ་རྣོ་བ་དང༌། བློ་དང་ལྡན་པ་དང་། ནད་མེད་ཅིང་གནོད་པ་ཉུང་
བར་འགྱུར་རོ། །དེ་ལ་མི་མ་ཡིན་པས་མདངས་འཕྲོག་པར་མི་ནུས་སོ། །དེ་ནས་
བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་བསྩལ་པ། ཀུན་
དགའ་བོ་གང་གི་ཕྱིར་ངས་བཅོམ་ལྡན་འདས་དེ་བཞིན་གཤེགས་པ་སྨན་གྱི་བླ་བེ་
ཌཱུརྱའི་འོད་ཀྱི་རྒྱལ་པོ་དེས་ཡོན་ཏན་བརྗོད་པར་ཁྱོད་དད་དམ་ཡིད་ཆེས་སམ།
ཡང་ན་ཁྱོད་སངས་རྒྱས་ཀྱི་སྤྱོད་ཡུལ་ཟབ་མོ་འདི་ལ་ཡིད་ཆེས་སམ། སོམ་ཉིའམ།
ཐེ་ཚོམ་ཟ་བ་མེད་དམ། དེ་ནས་བཅོམ་ལྡན་འདས་ལ་ཚེ་དང་ལྡན་པ་ཀུན་དགའ་
བོས་འདི་སྐད་ཅེས་གསོལ་ཏོ། །བཙུན་པ་བཅོམ་ལྡན་འདས་བདག་དེ་བཞིན་
གཤེགས་པས་གསུངས་པས་ཆོས་རྣམས་ལ། ཡིད་གཉིས་སམ། སོམ་ཉིའམ། ཐེ་
ཚོམ་འཚལ་བ་མ་མཆིས་སོ། །དེ་ཅིའི་སླད་དུ་ཞེ་ན། དེ་བཞིན་གཤེགས་པ་རྣམས་
ལ་སྐུ་དང་། གསུང་དང་། ཐུགས་ཀྱི་ཀུན་ཏུ་སྤྱོད་པ་ཡོངས་སུ་མ་དག་པ་མི་མངའ་
བའི་སླད་དུའོ། །བཅོམ་ལྡན་འདས་ཉི་མ་དང་ཟླ་བ་འདི་ལྟར་རྫུ་འཕྲུལ་ཆེ་ཞིང་
འདི་ལྟར་མཐུ་ཆེ་བ་འདི་གཉིས་ནི་དོག་ས་ལ་ལྷུང་ཡང་གདའི། རིའི་རྒྱལ་པོ་རི་
རབ་ནི་གནས་ནས་འཕོ་ཡང་གདའི། སངས་རྒྱས་རྣམས་ཀྱི་བཀའ་ནི་གཞན་དུ་མི་
འགྱུར་ལགས་སོ། །བཙུན་པ་བཅོམ་ལྡན་འདས་དེ་ལྟར་ལགས་ཀྱིས་ཀྱང་སེམས་
ཅན་དད་པའི་དབང་པོ་དང་བྲལ་བ་དག་མཆིས་ཏེ། སངས་རྒྱས་རྣམས་ཀྱིས་
སངས་རྒྱས་ཀྱི་སྤྱོད་ཡུལ་འདི་ཐོས་ན་དེ་དག་འདི་སྙམ་དུ་སེམས་པར་འགྱུར་ཏེ།
-49-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
དེ་བཞིན་གཤེགས་པ་དེའི་མཚན་འདི་དྲན་པ་ཙམ་གྱིས་ཇི་ལྟར་ཤིན་ཏུ་ཡོན་
ཏན་དང་། ཕན་ཡོན་དུ་འགྱུར་སྙམ་ནས་དེ་དག་མི་དད་ཅིང་ཡིད་མི་ཆེས་ཏེ། སྤོང་
བ་ཡིན་རིང་པོར་གནོད་པ་དང་། མི་སྨན་པ་དང་། མི་བདེ་བ་དང་། ལོག་པར་
ལྟུང་བར་འགྱུར་རོ། །བཅོམ་ལྡན་འདས་ཀྱིས་བཀའ་བསྩལ་པ། ཀུན་དགའ་
བོ་དེ་བཞིན་གཤེགས་པ་དེའི་མཚན་སུའི་རྣ་ལམ་དུ་གྲག་པར་གྱུར་པ་དེ་ངན་འགྲོ་
ངན་སོང་དུ་འགྲོ་བར་འགྱུར་བ་ནི་གནས་མེད་དེ་གོ་སྐབས་མ་ཡིན་ནོ། །ཀུན་
དགའ་བོ་སངས་རྒྱས་རྣམས་ཀྱི་སངས་རྒྱས་ཀྱི་སྤྱོད་ཡུལ་ནི་ཡིད་ཆེས་པར་དཀའོ།།
ཀུན་དགའ་བོ་ཁྱོད་དད་ཅིང་ཡིད་ཆེས་པ་གང་ཡིན་པ་དེ་ནི་དེ་བཞིན་གཤེགས་
པའི་མཐུ་ཡིན་པར་བལྟའོ། །བྱང་ཆུབ་སེམས་དཔའ་སེམས་དཔའ་ཆེན་པོ་སྐྱེ་བ་
གཅིག་གིས་ཐོགས་པ་རྣམས་མ་གཏོགས་པར་འདི་ནི་ཉན་ཐོས་དང་། རང་སངས་
རྒྱས་ཐམས་ཅད་ཀྱིས་མ་ཡིན་ནོ། །ཀུན་དགའ་བོ་མིར་འགྱུར་བར་རྙེད་པ་ནི་རྙེད་
པར་དཀའོ། །མཆོག་གསུམ་ལ་དད་ཅིང་གུས་པ་ཡང་རྙེད་པར་དཀའོ། །དེ་
བཞིན་གཤེགས་པ་དེའི་མཚན་ཐོས་པ་ཡང་རྙེད་པར་ཤིན་ཏུ་དཀའོ། །ཀུན་དགའ་
བོ་བཅོམ་ལྡན་འདས་དེ་བཞིན་གཤེགས་པ་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་
དེའི་བྱང་ཆུབ་སེམས་དཔའི་སྤྱོད་པ་ནི་ཚད་མེད་དོ། །ཐབས་ལ་མཁས་པ་ཡང་
ཚད་མེད་དོ། །སྨོན་ལམ་ གྱི་ ཁྱད་པར་རྒྱས་པ་ཡང་ཚད་མེད་དོ། །ངས་དེ་
བཞིན་གཤེགས་པ་དེའི་བྱང་ཆུབ་སེམས་དཔའི་སྤྱོད་པ་བསྐལ་བའམ། བསྐལ་བ་
ལས་ལྷག་པར་རྒྱ་ཆེར་ཡང་དག་པར་སྤྱད་པར་འདོད་ཡང་བསྐལ་པ་ཟད་པར་
འགྱུར་གྱི། བཅོམ་ལྡན་འདས་དེ་བཞིན་གཤེགས་པ་སྨན་གྱི་བླ་བཻ་ཌཱུརྱའི་འོད་ཀྱི་
རྒྱལ་པོ་དེའི་སྔོན་གྱི་སྨོན་ལམ་གྱི་ཁྱད་པར་རྒྱས་པའི་མཐའ་རྟོགས་པར་མི་འགྱུར་
-50-



སྨན་མདོ་བརྒྱད་བརྒྱ་པ།
རོ། ། ཡང་དེའི་ཚེ་འཁོར་དེའི་ནང་ནས། བྱང་ཆུབ་སེམས་དཔའ་སེམས་དཔའ་
ཆེན་པོ་སྐྱབས་གྲོལ་ཞེས་བྱ་བ། སྟན་ལས་ལངས་ཏེ། བླ་གོས་ཕྲག་པ་གཅིག་ཏུ་
གཟར་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ། བཅོམ་ལྡན་འདས་ག་ལ་
བ་དེར་ལོགས་སུ་ཐལ་མོ་སྦྱར་བ་བཏུད་ནས། བཅོམ་ལྡན་འདས་ལ་འདི་སྐད་
ཅེས་གསོལ་ཏོ། །བཙུན་པ་བཅོམ་ལྡན་འདས་སླད་མའི་ཚེ་སླད་མའི་དུས་ན་
སེམས་ཅན་བྲོ་ནད་སྣ་ཚོགས་ཀྱིས་ལུས་ཡོངས་སུ་གཟིར་ཏེ། ཡུན་རིང་པོར་བྲོ་
ནད་ཀྱིས་ལུས་ཀྱི་ཤ་བས་ཤིང་བཀྲེས་པ་དང་སྐོམ་པས་གྲེ་བ་དང་མཆུ་ནི་སྐམ།
འགུམ་པ་ལ་ནི་མངོན་དུ་ཕྱོགས། མཛའ་བཤེས་དང་ཉེ་དུ་དང་། སྣག་གི་གཉེན་
མཚམས་དུ་མ་རྣམས་ཀྱིས་ནི་བསྐོར་ཕྱོགས་རྣམས་ནི་མུན་པར་མཐོང་། གཤིན་
རྗེའི་མི་རྣམས་ཀྱིས་ནི་དྲངས་ཏེ། དེའི་ལུས་འདི་ན་ཉལ་ཡང་རྣམ་པར་ཤེས་པ་
ཆོས་ཀྱི་རྒྱལ་པོ་གཤིན་རྗེའི་མདུན་དུ་ཁྲིད་ཅིང་། མི་དེ་དང་ལྷན་གཅིག་སྐྱེས་པའི་
ལྷ་སླད་བཞིན་འབྲང་བ་གང་ལགས་པ་དེས་ནི་དེས་དགེ་བའམ་མི་དགེ་བའི་ལས་
བགྱིས་པ་ དེ་དག་ཐམས་ཅད་ལེགས་པར་ཡི་གེར་བྲིས་ནས་ཆོས་ཀྱི་རྒྱལ་པོ་
གཤིན་རྗེ་ལ་ཕུལ་བ་དང་། ཆོས་ཀྱི་རྒྱལ་པོ་གཤིན་རྗེས་དེ་ལ་དྲིས་ཤིང་བརྟགས་
ནས་དགེ་བའམ་མི་དགེ་བ་ཇི་ལྟར་བགྱིས་པ་དེ་བཞིན་དུ་བསྒོ་བ་ལ་གང་དག་ནད་
པ་དེའི་དོན་དུ་བཅོམ་ལྡན་འདས་དེ་བཞིན་གཤེགས་པ་སྨན་གྱི་བླ་བཻ་ཌཱུརྱའི་འོད་
ཀྱི་རྒྱལ་པོ་དེ་ལ་སྐྱབས་སུ་མཆི་ཞིང་འདི་འདྲ་བའི་སྦྱོར་བས་མཆོད་པ་བགྱིད་ན་
དེའི་རྣམ་པར་ཤེས་པ་སླར་ལྡོག་ཅིང་རྨི་ལམ་རྨིས་པ་བཞིན་དུ་བདག་ཉིད་ཀྱི་
འཚལ་བའི་གནས་དེར་མཆིས་ཏེ། ཡང་ན་ནི་གདུགས་བདུན་ཡང་ན་ནི་གདུགས་
ཉི་ཤུ་རྩ་གཅིག ཡང་ན་ནི་གདུགས་སུམ་ཅུ་རྩ་ལྔ། ཡང་ན་ནི་གདུགས་བཞི་
-51-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
བཅུ་རྩ་དགུ་ལ་དེའི་རྣམ་པར་ཤེས་པ་སླར་ལྡོག་ཅིང་དྲན་པ་རྙེད་ལ། དེ་ལ་དགེ་
བ་དང་མི་དགེ་བའི་ལས་ཀྱི་རྣམ་པར་སྨིན་པ་བདག་ཉིད་ཀྱིས་མངོན་སུམ་དུ་གྱུར་
དེ་སྲོག་གི་སླད་དུ་ཡང་སྡིག་པའི་ལས་མི་བགྱིད་དོ། །དེ་ལྟ་ལགས་པས་དད་པའི་
རིགས་ ཀྱི་བུའམ། རིགས་ཀྱི་བུ་མོས་དེ་བཞིན་ གཤེགས་ པ་དེ་ལ་མཆོད་པར་
བགྱིའོ། །དེ་ནས་ཚེ་དང་ལྡན་པ་ཀུན་དགའ་བོས་བྱང་ཆུབ་སེམས་དཔའ་སྐྱབས་
གྲོལ་ལ་འདི་སྐད་ཅེས་སྨྲས་སོ། །རིགས་ཀྱི་བུ་བཅོམ་ལྡན་འདས་དེ་བཞིན་
གཤེགས་པ་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་དེ་ལ་ཇི་ལྟར་མཆོད་པར་བྱ།
བྱང་ཆུབ་སེམས་དཔའ་སྐྱབས་གྲོལ་གྱིས་སྨྲས་པ། བཙུན་པ་ཀུན་དགའ་བོ་གང་
དག་ནད་ཆེན་པོ་ལས་ཡོངས་སུ་ཐར་བར་འདོད་པ་དེ་དག་གིས། ནད་པ་དེའི་དོན་
དུ་ཉིན་ལན་བདུན་མཚན་ལན་བདུན་དུ་ཡན་ལག་བརྒྱད་དང་ལྡན་པའི་གསོ་སྦྱོང་
གི་སྡོམ་པ་བླང་བར་བྱའོ། །དགེ་སློང་གི་དགེ་འདུན་ལ་ཟས་དང་སྐོམ་རྣམས་དང་། །
ཡོ་བྱད་ཐམས་ཅད་ ཀྱིས་ཅི་ནུས་ སུ་མཆོད་པ་དང༌། རིམ་གྲོ་བྱའོ། །ཉིན་ལན་
གསུམ་མཚན་ལན་གསུམ་དུ། བཅོམ་ལྡན་འདས་དེ་བཞིན་གཤེགས་པ་སྨན་གྱི་
བླ་བཻ་ཌཱུརྱའི་འོད་ཀྱི་རྒྱལ་པོ་དེའི་མཚན་ཡིད་ལ་བྱའོ། །མདོ་འདི་ལན་བཞི་བཅུ་རྩ་
དགུ་ གདོན་ པར་ བྱའོ། །ཞག་ བཞི་ བཅུ་ རྩ་ དགུར་ མར་ མེ་བུད་ པར་ བྱའོ། །སྐུ་
གཟུགས་བདུན་ བྱའོ།། སྐུ་གཟུགས་རེ་རེའི་ སྤྱན་ སྔར་ ཡང་ མར་མེ་བདུན་
བདུན་བཞག་གོ །མར་མེ་རེ་རེའི་ཚད་ཀྱང་ཤིང་རྟའི་འཕང་ལོ་ཙམ་དུ་བྱ་སྟེ། ཅི་
ནས་ཀྱང་ཞག་བཞི་བཅུ་རྩ་དགུར་མར་མེ་མི་ཟད་པར་བྱའོ། །ཚོན་སྣ་ལྔ་པའི་བ་
དན་བཞི་བཅུ་རྩ་དགུ་ལས་ལྷག་པར་བྱའོ། །བཙུན་པ་ཀུན་དགའ་བོ་གཞན་ཡང་
རྒྱལ་པོ་རྒྱལ་རིགས་སྤྱི་བོ་ནས་དབང་བསྐུར་བ་རྣམས་ལ་ནད་ཀྱི་གནོད་པའམ།
-52-
-
-



སྨན་མདོ་བརྒྱད་བརྒྱ་པ།
རང་གི་དམག་ཚོགས་སམ། ཕ་རོལ་གྱི་དམག་ཚོགས་ཀྱི་གནོད་པའམ། རྒྱུ་སྐར་
གྱི་གནོད་པའམ། གཟའ་ཟླ་བའི་ གནོད་པའམ། གཟའ་ཉི་མའི་གནོད་པའམ།
དུས་མ་ཡིན་པའི་རླུང་དང་། ཆར་གྱི་གནོད་པའམ། ཐན་པའི་གནོད་པ་ཡང་རུང་
སྟེ། གནོད་པ་དང་། ནད་འགོ་བ་དང་། འཁྲུག་པ་ཞིག་ཉེ་བར་གནས་པར་གྱུར་ན་
རྒྱལ་པོ་རྒྱལ་རིགས་སྤྱི་བོ་ནས་དབང་བསྐུར་བ་དེས་སེམས་ཅན་ཐམས་ཅད་ལ་
བྱམས་ པའི་ སེམས་ སུ་ བྱ། བཙོན་ དུ་ བཟུང་ བ་ རྣམས་ བཏང་ བར་ བྱ་ ཞིང་།།
གོང་དུ་སྨོས་པ་བཞིན་དུ་བཅོམ་ལྡན་འདས་དེ་བཞིན་གཤེགས་པ་སྨན་གྱི་བླ་བེ་
ཌཱུརྱའི་འོད་ཀྱི་རྒྱལ་པོ་དེ་ལ་དེ་ལྟ་བུར་མཆོད་པ་བྱས་ན་རྒྱལ་པོ་རྒྱལ་རིགས་སྤྱི་བོ་
ནས་དབང་བསྐུར་བ་དེའི་དགེ་བའི་རྩ་བ་དེ་དང་། བཅོམ་ལྡན་འདས་དེ་བཞིན་
གཤེགས་པ་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་དེའི་སྔོན་གྱི་སྨོན་ལམ་གྱི་ཁྱད་
པར་གྱིས་ཡུལ་བདེ་བ་དང་། ལོ་ལེགས་པར་འགྱུར། རླུང་དང་ཆར་དུས་སུ་ལྡང་
ཞིང་ལོ་ཏོག་འགྲུབ་པར་འགྱུར། ཡུལ་དེ་ན་གནས་པའི་སེམས་ཅན་ཐམས་ཅད་
ཀྱང་ནད་མེད་པ་དང༌། བདེ་བ་དང་། མཆོག་ཏུ་དགའ་བ་མང་བར་འགྱུར་རོ།།
ཡུལ་དེར་གནོད་སྦྱིན་དང་། སྲིན་པོ་དང་། འབྱུང་པོ་དང་། ཤ་ཟ་མ་རུངས་པས་
སེམས་ཅན་རྣམས་ལ་གཙེ་བར་མི་འགྱུར་རོ། །ལྟས་ངན་པ་ཐམས་ཅད་མཐོང་
བར་མི་འགྱུར་རོ། །རྒྱལ་པོ་རྒྱལ་རིགས་སྤྱི་བོ་ནས་དབང་བསྐུར་བ་དེའི་ཚེ་
དང་། མདོག་དང་སྟོབས་དང་ནད་མེད་པ་དང་། དབང་ཕྱུགས་རྣམས་མངོན་པར་
འཕེལ་བར་འགྱུར་རོ། །དེ་ནས་ཚེ་དང་ལྡན་པ་ཀུན་དགའ་བོས། བྱང་ཆུབ་སེམས་
དཔའ་སྐྱབས་གྲོལ་ལ་འདི་སྐད་ཅེས་སྨྲས་སོ། །རིགས་ཀྱི་བུ་ཇི་ལྟར་ན་ཚེ་ཡོངས་
སུ་ཟད་པ་ནས་ཀྱང་མངོན་པར་སྐྱེ། བྱང་ཆུབ་སེམས་དཔའ་སྐྱབས་གྲོལ་གྱིས་
-53-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
སྨྲས་པ། བཙུན་པ་ཀུན་དགའ་བོ། དུས་མ་ཡིན་པར་འཆི་བ་དགུ་ཡོད་པར་ཁྱོད་
ཀྱིས་དེ་བཞིན་གཤེགས་པ་ལས་མ་ཐོས་སམ། དེའི་ཕྱིར་སྔགས་དང་སྨན་གྱི་སྦྱོར་
བ་རྣམས་བསྟན་ཏོ། །སེམས་ཅན་ནད་ཀྱིས་བཏབ་ལ་དེ་ནད་ཚབས་མི་ཆེས་ཀྱང་
སྨན་དང་རིམ་གྲོ་བྱེད་པ་དང་མི་ལྡན་ནམ་ཡང་ན་སྨན་པ་སྨན་བྱེད་པ་སྨན་མ་ཡིན་
པ་བྱེད་པ་ཡང་ཡོད་དེ་འདི་ནི་དུས་མ་ཡིན་པར་འཆི་བ་དང་པོའོ། །དུས་མ་ཡིན་
པར་འཆི་བ་གཉིས་པ་ནི། གང་ རྒྱལ་པོའི་ཆད་པས་འཆི་བའི་དུས་བྱེད་པའོ།།
དུས་མ་ཡིན་པར་འཆི་བ་གསུམ་པ་ནི། གང་དག་ཧ་ཅང་བག་མེད་དེ་བག་མེད་
པར་གནས་པ་དེ་དག་ལ་མི་མ་ཡིན་པ་དག་གིས་མདངས་འཕྲོག་པའོ། །དུས་མ་
ཡིན་པར་འཆི་བ་བཞི་པ་ནི། གང་དག་མེས་ཚིག་ཏེ་འཆི་བའི་དུས་བྱེད་པའོ།།
དུས་མ་ཡིན་པར་འཆི་བ་ལྔ་པ་ནི། གང་དག་ཆུས་འཆི་བའོ། །དུས་མ་ཡིན་པར་
འཆི་བ་དྲུག་པ་ནི། གང་དག་སེང་གེ་དང་། སྟག་དང་། ཝ་དང་། སྦྲུལ་དང་།
གཅན་གཟན་ཁྲོ་བོའི་ནང་དུ་ཆུད་དེ་འཆི་བའོ། ། དུས་མ་ཡིན་པར་འཆི་བ་བདུན་
པ་ནི། གང་དག་རི་ཁ་ནས་གཡང་དུ་ལྷུང་བའོ། ། དུས་མ་ཡིན་པར་འཆི་བ་བརྒྱད་
པ་ནི། གང་དག་དུག་དང་བྱད་སྟེམས་དང་རོ་ལངས་ཀྱི་སྦྱོར་བས་གསོད་པའོ།།
དུས་མ་ཡིན་པར་འཆི་བ་དགུ་པ་ནི། གང་དག་ཟས་དང་སྐོམ་མ་རྙེད་ནས་བཀྲེས་
པ་དང་སྐོམ་པས་ཉེན་ཏེ་འཆི་བའི་དུས་བྱེད་པའོ། །མདོར་ན་འདི་དག་དེ་བཞིན་
གཤེགས་པས་དུས་མ་ཡིན་པར་འཆི་བ་ཆེན་པོར་བསྟན་པ་སྟེ། གཞན་ཡང་དུས་
མ་ཡིན་པར་འཆི་བ་ནི་གྲངས་མེད་དཔག་ཏུ་མེད་དོ། །དེ་ནས་འཁོར་དེར་གནོད་
སྦྱིན་གྱི་སྡེ་དཔོན་ཆེན་པོ་བཅུ་གཉིས་འདུས་པར་གྱུར་ཏེ། །གནོད་སྦྱིན་གྱི་སྡེ་
དཔོན་ཆེན་པོ་ ཇི་ འཇིགས་དང་། གནོད་སྦྱིན་གྱི་སྡེ་དཔོན་ཆེན་པོ་རྡོ་རྗེ་དང༌།
-54-



སྨན་མདོ་བརྒྱད་བརྒྱ་པ།།
གནོད་སྦྱིན་གྱི་སྡེ་དཔོན་ཆེན་པོ་རྒྱན་འཛིན་དང་། གནོད་སྦྱིན་གྱི་སྡེ་དཔོན་ཆེན་པོ་
གཟའ་འཛིན་དང་། གནོད་སྦྱིན་གྱི་སྡེ་དཔོན་ཆེན་པོ་རླུང་དང་། གནོད་སྦྱིན་གྱི་སྡེ་
དཔོན་ཆེན་པོ་གནས་བཅས་དང་། གནོད་སྦྱིན་གྱི་སྡེ་དཔོན་ཆེན་པོ་དབང་འཛིན་
དང༌། གནོད་ སྦྱིན་ གྱི་ སྡེ་ དཔོན་ ཆེན་ པོ་ གཏུང་ འཛིན་ དང༌། གནོད་ སྦྱིན་ གྱི་ སྡེ་
དཔོན་ཆེན་པོ་སྨྲ་འཛིན་དང་། གནོད་སྦྱིན་གྱི་སྡེ་དཔོན་ཆེན་པོ་བསམ་འཛིན་དང་།
གནོད་སྦྱིན་གྱི་སྡེ་དཔོན་ཆེན་པོ་གཡོ་བ་འཛིན་དང་། གནོད་སྦྱིན་གྱི་སྡེ་དཔོན་ཆེན་
པོ་རྫོགས་བྱེད་དེ། གནོད་སྦྱིན་གྱི་སྡེ་དཔོན་ཆེན་པོ་བཅུ་གཉིས་པོ་དེ་དག་གོ།
གནོད་སྦྱིན་གྱི་སྡེ་དཔོན་ཆེན་པོ་རེ་རེ་ལ་ཡང་གཡོག་འཁོར་གནོད་སྦྱིན་བདུན་
འབུམ་བདུན་འབུམ་ཡོད་པ་སྟེ། དེ་དག་གིས་ཚིག་གཅིག་ཏུ་བཅོམ་ལྡན་འདས་ལ་
འདི་སྐད་ཅེས་གསོལ་ཏོ། །བཅོམ་ལྡན་འདས་སངས་རྒྱས་ཀྱི་མཐུས་བདག་
ཅག་གིས་བཅོམ་ལྡན་འདས་དེ་བཞིན་གཤེགས་པ་སྨན་གྱི་བླ་བཻ་ཌཱུརྱའི་འོད་ཀྱི་
རྒྱལ་པོ་དེའི་མཚན་ཐོས་ཏེ། བདག་ཅག་ལ་ཡང་ངན་འགྲོར་འཆི་བའི་འཇིགས་པ་
འབྱུང་བར་མི་འགྱུར་རོ། །དེས་ན་བདག་ཅག་ལྷན་ཅིག་ཏུ་མཐུན་པར་ཇི་སྲིད་
འཚོའི་བར་དུ། སངས་རྒྱས་ལ་སྐྱབས་སུ་མཆིའོ།། ཆོས་ལ་སྐྱབས་སུ་མཆིའོ།།
དགེ་འདུན་ལ་སྐྱབས་སུ་མཆིའོ། །སེམས་ཅན་ཐམས་ཅད་ཀྱི་དོན་དང་། སྨན་པ་
དང་། བདེ་བའི་སླད་དུ་སྤྲོ་བར་བགྱིའོ། །བྱེ་བྲག་ཏུ་ནི་གྲོང་ངམ། གྲོང་ཁྱེར་རམ།
གྲོང་ རྡལ་ ལམ། དགོན་པའི་གནས་གང་ན་མདོ་སྡེ་འདི་ སྤྱོད་ པ་དང་། གང་ན་
བཅོམ་ལྡན་འདས་དེ་བཞིན་གཤེགས་པ་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་དེའི་
མཚན་འཆང་བ་དང་། མཆོད་པ་དང་རིམ་གྲོ་བགྱིད་པའི་སེམས་ཅན་དེ་དག་ལ་
བདག་ཅག་གིས་བསྲུང་བར་བགྱིའོ། །ཡོངས་སུ་བསྐྱང་བར་བགྱི། །གནོད་པ་
-55-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ཐམས་ཅད་ལས་ཡོངས་སུ་ཐར་བར་བགྱི། །བསམ་པ་ཐམས་ཅད་ཡོངས་སུ་
རྫོགས་པར་བགྱིའོ། །དེ་ནས་བཅོམ་ལྡན་འདས་ཀྱིས་གནོད་སྦྱིན་གྱི་སྡེ་དཔོན་
ཆེན་པོ་དེ་དག་ལ་ལེགས་སོ་ཞེས་བྱ་བ་བྱིན་ཏེ། གནོད་སྦྱིན་གྱི་སྡེ་དཔོན་ཆེན་པོ་
དག གང་གི་ཕྱིར་ཁྱོད་བཅོམ་ལྡན་འདས་དེ་བཞིན་གཤེགས་པ་སྨན་གྱི་བླ་བེ་
ཌཱུརྱའི་འོད་ཀྱི་རྒྱལ་པོ་དེ་ལ་བྱས་པ་གཟོ་ཞིང་རྗེས་སུ་དྲན་ལ། སེམས་
ཅན་ཐམས་ཅད་ལ་ཕན་པའི་ཕྱིར་ཞུགས་པ་ལེགས་སོ་ལེགས་སོ། །དེ་ནས་འཁོར་
དེའི་ནང་ནས་ལྷའི་བུ་ཤེས་རབ་ཆུང་ངུ་ཁ་ཅིག་འདི་སྙམ་དུ་སེམས་ཏེ། ཇི་ལྟར་
ན་སངས་རྒྱས་ཀྱི་ཞིང་གང་གཱའི་ཀླུང་གི་བྱེ་མ་སྙེད་འདས་པ་ན་རྣམ་པར་བཞུགས་
པའི་དེ་བཞིན་གཤེགས་པ་དེ་དག་གི་མཚན་ཐོས་པ་དང་། བཟུང་བ་ཙམ་གྱིས་
སེམས་ཅན་ཐམས་ཅད་ཀྱི་ཡོན་ཏན་གྱི་ཁྱད་པར་འདི་ལྟ་བུར་འགྱུར་སྙམ་མོ།།
དེ་ནས་བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པས་ལྷའི་བུ་བློ་གྲོས་
ཆུང་ངུ་དེ་དག་གི་སེམས་ ཀྱིས་ཡོངས་སུ་རྟོག་པ་ཐུགས་ཀྱིས་མཁྱེན་ནས། དེ་
བཞིན་གཤེགས་པ་ཐམས་ཅད་ཀྱིས་སངས་རྒྱས་ཀྱི་ཞིང་བསྐུལ་བ་ཞེས་བྱ་བའི་
ཏིང་ངེ་འཛིན་ལ་སྙོམས་པར་ཞུགས་སོ། །བཅོམ་ལྡན་འདས་ཀྱིས་ཏིང་ངེ་འཛིན་དེ་
ལ་མཉམ་པར་བཞག་མ་ཐག་ཏུ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་
ཁམས་ཐམས་ཅད་རབ་ཏུ་གཡོས་སོ། །ལྷའི་ཙན་དན་གྱི་ཕྱེ་མ་དང་མེ་ཏོག་གི་སྤྲིན་
གྱི་ཆར་ཡང་བབ་བོ། །དེ་བཞིན་གཤེགས་པ་བདུན་པོ་དེ་དག་ཀྱང་འཇིག་རྟེན་གྱི་
ཁམས་མི་མཇེད་འདིར་གཤེགས་ཏེ། དེ་བཞིན་གཤེགས་པའི་སྔོན་གྱི་དགེ་
བའི་རྩ་བ་ལས་བྱུང་བའི་ལྷའི་སེང་གེའི་ཁྲི་ལ་བཞུགས་ཤིང་བྱང་ཆུབ་སེམས་
དཔའ་ཐམས་ཅད་ ཀྱིས་ནི་བསྐོར། ལྷ་དང་། ཀླུ་དང༌། གནོད་ སྦྱིན་དང་། དྲི་ཟ་
-56-



སྨན་མདོ་བརྒྱད་བརྒྱ་པ།
དང་། ལྷ་མ་ཡིན་དང་། ནམ་མཁའ་ལྡིང་དང་། མིའམ་ཅི་དང་། ལྟོ་འཕྱེ་ཆེན་
པོ་དང་། རྒྱལ་པོ་དང༌། བློན་པོ་དང༌། བྲམ་ཟེ་དང་། ཁྱིམ་བདག་རྣམས་ཀྱིས་ནི་
ཡོངས་སུ་བསྐོར་ཏེ་ཆོས་སྟོན་ཅིང་། བཅོམ་ལྡན་འདས་དེ་བཞིན་གཤེགས་པ་ཤཱཀྱ་
ཐུབ་པ་དང་ཐབས་ཅིག་ཏུ་ཀུན་ཏུ་སྣང་ངོ༌། །དེ་ནས་ལྷའི་བུ་དེ་དག་དང་། ཐམས་
ཅད་དང་ལྡན་པའི་འཁོར་དེ་དག་ངོ་མཚར་དུ་གྱུར་ནས། ལེགས་སོ་ཞེས་བྱ་བ་
གསོལ་ཏེ། བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པ་ལ་ལེགས་སོ་
ལེགས་སོ་ཞེས་གསོལ་ནས། འཁོར་དེ་ཐམས་ཅད་ཀྱིས་རང་རང་གི་དགེ་བའི་རྩ་
བའི་བསོད་ནམས་ལས་ངེས་པར་འབྱུང་བའི་མེ་ཏོག་དང༌། བདུག་པ་དང་། སྤོས་
དང་། ཕྲེང་བ་དང་། བྱུག་པ་དང་། སྤྱད་པ་དང་། རྒྱན་རྣམས་དང་། ལྷའི་རོལ་
མོའི་སྒྲ་རྣམས་ཀྱིས་དེ་བཞིན་གཤེགས་པ་དེ་དག་ལ་མངོན་པར་མཆོད་དེ་ལན་
གསུམ་བསྐོར་བ་བྱས་ནས་ཚིག་འདི་སྐད་ཅེས་གསོལ་ཏོ། །ཀྱེ་མ་སངས་རྒྱས་
བཅོམ་ལྡན་འདས་རྣམས་ཀྱིས་སངས་རྒྱས་ཀྱི་ཡུལ་དང་། སྔོན་གྱི་སྨོན་ལམ་གྱི་
ཁྱད་པར་དང༌། ཐབས་ལ་མཁས་པ་ནི་ངོ་མཚར་དུ་བགྱི་བ་ལེགས་ཏེ། སེམས་
ཅན་ཐམས་ཅད་སངས་རྒྱས་ཀྱི་ཡུལ་གྱི་ཏིང་ངེ་འཛིན་འདི་ལྟ་བུ་ཐོབ་པར་གྱུར་
ཅིག་ཅེས་སེམས་ཅན་དེ་དག་ཐམས་ཅད་ཀྱིས་སྨོན་ལམ་དེ་སྐད་བཏབ་བོ། །དེ་
ནས་འཇམ་དཔལ་གཞོན་ནུར་གྱུར་པ་སྟན་ལས་ལངས་ཏེ། ཐལ་མོ་སྦྱར་ནས་དེ་
བཞིན་གཤེགས་པ་དེ་དག་ལ་ལན་བདུན་བསྐོར་བ་བྱས་ཏེ། དེ་བཞིན་གཤེགས་
པ་དེ་དག་ལ་འདི་སྐད་ཅེས་གསོལ་ཏོ། །ཀྱེ་མ་དེ་བཞིན་གཤེགས་པ་རྣམས་ཀྱི་
ཏིང་ངེ་འཛིན་གྱི་བྱིན་གྱིས་བརླབས་དང་། ཐབས་ལ་མཁས་པ་དང་། སེམས་
ཅན་ཡོངས་སུ་སྨིན་པར་མཛད་པ་ནི་བསམ་གྱིས་མི་ཁྱབ་བོ། །ཡང་བཅོམ་ལྡན་
-57-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
འདས་ཇི་ལྟར། སླད་མའི་ཚེ་སླད་མའི་དུས་ན་སེམས་ཅན་བསོད་ནམས་ཆུང་བ།
བྲོ་ནད་སྣ་ཚོགས་ ཀྱིས་ ལུས་ ཡོངས་སུ་གཟིར་བ། གནོད་ སེམས་ སུ་ གྱུར་ པ།
གཟའ་དང་རྒྱུ་སྐར་གྱི་གནོད་པ་འབྱུང་བ། འཆི་བ་དང་། དགྲ་དང་། དགོན་པས་
གནོད་པར་གྱུར་པ་ཐམས་ཅད་འཇིགས་པ་ཐམས་ཅད་ལས་བསྐྱབས་པ་དང་
མགོན་བགྱི་བ་དང་། སེམས་ཅན་དེ་དག་གིས་བཅངས་སམ། བཀླགས་སམ། ཡི་
གེར་འབྲིའམ། ཡི་ གེར་ འབྲིར་ སྩོལ་ ཏམ། འདོན་ ན་ དེ་ བཞིན་ གཤེགས་ པས་
དགོངས་པ་དང་། དེ་བཞིན་གཤེགས་པ་མཐོང་བ་དང་། བསམ་པ་ཐམས་ཅད་
ཡོངས་སུ་རྫོགས་པར་འགྱུར་བ་དང་། ལོག་པར་ལྟུང་བར་མི་འཆི་བ་དང་། དུས་
མ་ལགས་པར་འགུམ་པར་མི་འགྱུར་བར་དེ་བཞིན་གཤེགས་པའི་སྔོན་གྱི་སྨོན་
ལམ་གྱིས་བྱིན་གྱིས་བརླབས་པའི་གཟུངས་ཀྱི་ཚིག་དེ་ལྟ་བུ་བཤད་དུ་གསོལ། དེ་
ནས་སངས་རྒྱས་བཅོམ་ལྡན་འདས་དེ་དག་གིས་འཇམ་དཔལ་གཞོན་ནུར་གྱུར་པ་
ལ་ལེགས་སོ་ཞེས་བྱ་བ་བྱིན་ཏེ། འཇམ་དཔལ་ལེགས་སོ་ལེགས་སོ།། འཇམ་
དཔལ་སེམས་ཅན་ཐམས་ཅད་ཀྱི་དོན་དང་སྙིང་རྗེ་བའི་ཕྱིར་ཁྱོད་ཀྱི་སྤོབས་པ་དེ་
ནི་དེ་བཞིན་གཤེགས་པའི་བྱིན་གྱིས་བརླབས་ཀྱིས་སྐྱེས་སོ། །ཡང་ལེགས་པར་
རབ་ཏུ་ཉོན་ལ་ཡིད་ལ་ཟུངས་ཤིག་དང་ངས་བཤད་དོ། །འཇམ་དཔལ་དེ་
བཞིན་གཤེགས་པའི་ཏིང་ངེ་འཛིན་གྱི་སྟོབས་བསྐྱེད་པ་བེ་ཌཱུརྱའི་འོད་ཅེས་བྱ་བའི་
གཟུངས་ཡོད་དོ། །རིགས་ཀྱི་བུའམ་རིགས་ཀྱི་བུ་མོས་སེམས་ཅན་ཐམས་ཅད་ལ་
སྙིང་རྗེ་བའི་སེམས་ཀྱིས་གཟུངས་དེ་གཟུང་ངམ་བཀླགས་སམ། མཆོད་ན་བསམ་
པ་ཐམས་ཅད་ཡོངས་སུ་རྫོགས་པར་འགྱུར། དེ་བཞིན་གཤེགས་པས་དགོངས་
ཤིང་། དེ་བཞིན་གཤེགས་པ་མཐོང་བར་འགྱུར། ལས་ཀྱི་སྒྲིབ་པ་ཐམས་ཅད་རྣམ་
-58-



སྨན་མདོ་བརྒྱད་བརྒྱ་པ།
པར་དག་པའི་སངས་རྒྱས་ཀྱི་ཞིང་དུ་སྐྱེ་བར་འགྱུར་རོ། །འཇམ་དཔལ་གྱིས་
གསོལ་པ། བཅོམ་ལྡན་འདས་དེ་བཞིན་གཤེགས་པའི་ཏིང་ངེ་འཛིན་གྱི་སྟོབས་
བསྐྱེད་པ་བེ་ཌཱུརྱའི་འོད་ཅེས་བགྱི་བའི་གཟུངས་དེ་གང་ལགས། དེ་ནས་དེ་བཞིན་
གཤེགས་པ་དེ་དག་གིས་གསུང་དབྱངས་གཅིག་གིས་གཟུངས་ཀྱི་ཚིག་འདི་དག་
བཀའ་བསྩལ་ཏོ། །ཏདྱ་ཐཱ། གྷུ་མེ་གྷུ་མེ། ཨི་མི་ནི་མི་ཧི། མ་ཏི་མ་ཏི། སཔྟ་ཏ་ཐཱ་
ག་ཏ་ས་མཱ་དྷྱ་དྷིཊྛི་ཏེ་ཨ་ཏེ་མ་ཏེ། པཱ་ལེ་པཱ་པཾ་ཤོ་དྷ་ནི། སརྦ་པཱ་པཾ་ནཱ་ཤ་ཡ། མ་མ་
བུདྡྷེ། བུད་དྷོ་ཏྟ་མེ། ཨུ་མེ། ཀུ་མེ། བུདྡྷ། ཀྵེ་ཏྲ་པ་རི་ཤོ་དྷ་ནི་དྷ་མེ་ནི་དྷ་མེ། མེ་རུ་
མེ་རུ། མེ་རུ་ཤི་ཁ་རེ། སརྦ་ཨ་ཀཱ་ལ། ཚྭ་སྐྱུ་ནི་པཱ་ར་ཎི། བུདྡྷེ་སུ་བུདྡྷེ། བུདྡྷ་ཨདྷི་
ཋཱན་རཀྵནྟུ་མེ། སརྦ་དེ་བཱ། ས་མེ་ཨ་ས་མེ། ས་མ་ནཱ་ཧ་རནུ་མེ་སརྦ་བུདྡྷ་བོ་དྷི་ས་
ཏཱ་ཤ་མེ་ཤ་མེ། པྲ་ཤ་ལྟ་མེ། སརྦ་ཨི་ཏུ་པ་དྲ་བ་བྱུ་དྷ་ཡཿ པཱུ་ར་ཎི་པཱུ་ར་ཎི། པཱུ་ར་
ཡ་མེ། སརྦ་ཨ་ཤ་ཡ། བཻ་ཌཱུརྱ་པྲ་ཏི་བྷཱ་སེ་སརྦ་པཱ་པཾ་ཀྵ་ཡཾ་ཀ་རི་སྭཱ་ཧཱ། གཟུངས་
འདི་བཀའ་བསྩལ་བའི་ཚེ་སྣང་བ་ཆེན་པོ་བྱུང་སྟེ། ས་ཆེན་པོ་གཡོས་ནས་རྫུ་
འཕུལ་རྣམ་པར་འཕྲུལ་བ་དག་སྣང་ངོ༌། །འཁོར་ཇི་ལྟར་ལྷགས་པས་དེས་ཀྱང་
ལྷའི་སྤོས་དང་བདུག་པ་རྣམས་ཀྱིས་དེ་བཞིན་གཤེགས་པ་དེ་དག་ལ་མཆོད་ནས་
ལེགས་སོ་ཞེས་བྱ་བ་གསོལ་ཏེ། ལན་བདུན་བསྐོར་བ་བྱས་སོ། །དེ་ནས་སངས་
རྒྱས་བཅོམ་ལྡན་འདས་དེ་དག་གིས་འདི་སྐད་ཅེས་བཀའ་བསྩལ་ཏོ། །རིགས་ཀྱི་
བུའམ་རིགས་ཀྱི་བུ་མོ་གང་ལ་ལ་ཞིག་གཟུངས་འདི་འཆང་ངམ། ཀློག་གམ།
མཆོད་ དམ། གཙང་ མར་ བྱས་ ཏེ། ཕྱོགས་ གཙང་ མར་ འཕགས་ པའི་ ལམ་ ཡན་
ལག་བརྒྱད་དང་ལྡན་པར་བྱས་ལ་སེམས་ཅན་ཐམས་ཅད་ལ་མཆོག་ཏུ་སྙིང་རྗེ་
བས་དེས་དེ་བཞིན་གཤེགས་པ་བདུན་པོ་དེ་དག་གི་སྐུ་གཟུགས་བྱས་ལ། དེ་
-59-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
བཞིན་གཤེགས་པ་འདི་དག་ལ་མེ་ཏོག་དང༌། བདུག་པ་དང་། མར་མེ་
དང༌། སྤོས་ དང་། ཕྲེང་བ་ དང་། རོལ་མོའི་སྒྲ་ དང་། རྒྱལ་མཚན་དང་། བ་ དན་
རྣམས་ཀྱིས་མཆོད་པ་བྱེད་ཅིང་ཉི་མ་བདུན་དུ་འཕགས་པའི་ལམ་ཡན་ལག་བརྒྱད་
ལ་གནས་ཏེ། གཟུངས་ཀྱི་ཚིག་འདི་དག་ལན་སྟོང་རྩ་བརྒྱད་བཏོན་ན་དེ་ལ་དེ་
བཞིན་ གཤེགས་ པ་རྣམས་ དགོངས་ པར་ འགྱུར། བྱང་ ཆུབ་ སེམས་ དཔའ་
ཐམས་ཅད་སེམས་པར་འགྱུར། རྡོ་རྗེ་འཛིན་པ་ཐམས་ཅད་ཀྱང་ཡང་དག་པར་
བསྲུང་བར་འགྱུར། ལྷ་ཐམས་ཅད་དང་། བརྒྱ་བྱིན་དང་། ཚངས་པ་དང་། རྒྱལ་
པོ་ཆེན་པོ་བཞི་པོ་དག་གིས་ཀྱང་ཡོངས་སུ་སྐྱོང་བར་འགྱུར། མཚམས་མེད་པ་ལྔ་
ལ་སོགས་པ་ལས་ཀྱི་སྒྲིབ་པ་ཐམས་ཅད་ཀྱང་ཡོངས་སུ་བྱང་བར་འགྱུར། ནད་
ཐམས་ཅད་ཀྱིས་མི་བཏབ་པར་འགྱུར། རིང་དུ་འཚོ་བར་འགྱུར། དུས་མ་ཡིན་
པར་འཆི་བའི་འཇིགས་པ་ཐམས་ཅད་ལས་ཡོངས་སུ་ཐར་བར་འགྱུར། འཆི་བ་
དང་དགྲ་དང་། དགོན་པའི་གནོད་པ་དང་། འཐབ་པ་དང་། རྩོད་པ་དང་། འགྱེད་
པ་ཐམས་ཅད་རབ་ཏུ་ཞི་བར་འགྱུར། དགྲ་ཐམས་ཅད་ཀྱི་དབང་དུ་མི་འགྲོ་
བར་འགྱུར། ཅི་བསམས་པའི་བསམ་པ་ཐམས་ཅད་ཡོངས་སུ་རྫོགས་པར་འགྱུར་
རོ། །དེ་ནས་བྱང་ཆུབ་སེམས་དཔའ་ལག་ན་རྡོ་རྗེ་དང་། ལྷའི་དབང་པོ་བརྒྱ་བྱིན་
དང༌། རྒྱལ་པོ་ཆེན་པོ་བཞི་དག་གིས། བཅོམ་ལྡན་འདས་ག་ལ་བ་དེར་ལོགས་སུ་
ཐལ་མོ་སྦྱར་བ་བཏུད་ནས། བཅོམ་ལྡན་འདས་ལ་འདི་སྐད་ཅེས་གསོལ་ཏོ།།
བཅོམ་ལྡན་འདས་བདག་ཅག་གིས་དེ་བཞིན་གཤེགས་པ་རྣམས་ཀྱི་སྔོན་གྱི་སྨོན་
ལམ་ གྱི་ ཁྱད་ པར་ རྒྱས་ པ་ ཡང་ ཐོས། བཅོམ་ ལྡན་ འདས་བདག་ཅག་གིས་དེ་
བཞིན་གཤེགས་པ་རྣམས་ཀྱང་མངོན་དུ་མཐོང་སྟེ། མཆོད་པ་བགྱིས་སོ། །ཡང་
-60-



སྨན་མདོ་བརྒྱད་བརྒྱ་པ།
བཅོམ་ལྡན་འདས་ས་ཕྱོགས་གང་ན་དེ་བཞིན་གཤེགས་པ་རྣམས་ཀྱི་མཚན་དང་།
གཟུངས་ཀྱི་ཚིག་འདི་དག་སྤྱོད་པ་དེར་བདག་ཅག་གཡོག་དང་བཅས་ཏེ་མཆི་བར་
བགྱིའོ། །རིགས་ཀྱི་བུའམ་རིགས་ཀྱི་བུ་མོ་གང་ཞིག་འཆང་བ་དང་། ཀློག་པ་དང་།
མཆོད་ པ་ བགྱི་ བ་ དང་། ཡི་གེར་ འབྲི་ བ་ དང་། ཡི་གེར་འབྲིར་ རྩོལ་ བ་ དེར།
བདག་ཅག་མཐུན་པར་ལྷན་ཅིག་ཏུ་མཆིས་ཏེ། རིགས་ཀྱི་བུའམ་རིགས་ཀྱི་བུ་
མོའམ། རྒྱལ་པོའམ། རྒྱལ་པོའི་བློན་པོ་མདོ་སྡེའི་དབང་པོ་འཛིན་པ་དང་། འབྲི་
བ་དེ་ལ་དེ་བཞིན་གཤེགས་པའི་ བྱིན་གྱིས་བརླབས་ཀྱིས་རབ་ཏུ་བསྲུང་བར་
བགྱིའོ། །གྲོང་དང་གྲོང་ཁྱེར་དང་། ཕྱོགས་ཀྱང་ཡོངས་སུ་བསྐྱང་བར་བགྱིའོ།།
འཆི་བ་དང༌། དགྲ་དང་དགོན་པའི་གནོད་པ་དང་། ནད་ཐམས་ཅད་རབ་ཏུ་ཞི་
བར་བགྱིའོ། །བདག་ཅག་ནི་དེ་བཞིན་གཤེགས་པ་དང་སེམས་ཅན་ཐམས་ཅད་
ལ་བྱམས་པ་དང་། བྱས་པ་གཟོ་བ་ལགས་ཏེ། དུས་མ་ལགས་ པར་འགུམ་པ་
ཐམས་ཅད་བཟློག་པར་བགྱིའོ། ། འཐབ་པ་དང་། འཐབ་མོ་དང་། རྩོད་པ་དང་།
འགྱེད་པ་ཐམས་ཅད་རབ་ཏུ་ཞི་བར་བགྱིའོ། །ཇི་ལྟར་བསམ་པ་དང་། སེམས་
དང་ཡིད་བདེ་བ་དང་། ལོངས་སྤྱོད་དང་། དབང་ཕྱུག་དང་ནོར་དང་། འབྲུ་རྣམས་
འཕེལ་བར་བགྱིའོ། །དུས་ཐམས་ཅད་དུ་བསྲུང་བར་བགྱིའོ། །བཅོམ་ལྡན་འདས་
བདག་ཅག་གིས་ རང་གི་བྲོ་བོར་བ་དང་། དམ་བཅས་པ་འདི་དག་ རིགས་ ཀྱི་
བུའམ་རིགས་ཀྱི་བུ་མོ་དེས་རྗེས་སུ་དྲན་པར་བགྱིའོ།། ཏདྱ་ཐཱ། ཨ་གླུ་མ་གྲུ་ཏ་ར་
གླུ། མ་མ་གླུ། གླུ་རེ། ཧཱ་ཧུ་ཧེ། མ་མ་སྲ་མ། ཛུ་ཛུ་རེ། ཛུ་རེ་སྭཱ་ཧཱ། གང་ལ་ལ་
ཞིག་ དེ་ བཞིན་ གཤེགས་ པའི་ མཚན་རྣམས་དང་། གཟུངས་ ཀྱི་ཚིག་འདི་དག་
འཆང་བ་དང་། ཀློག་པ་དང༌། ཡི་གེར་འབྲི་བ་དང་། ཡི་གེར་འབྲིར་སྩོལ་བ་དང་།
-61-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
རབ་ཏུ་གུས་པར་མཆོད་པ་བགྱིད་པ་དེ་ནི་ངན་སོང་གསུམ་དུ་མི་མཆི་བར་
རིགས་པར་བགྱི་སྟེ། དེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་
སླར་མི་ལྡོག་པར་འགྱུར། ཇི་ལྟར་འཚལ་བའི་སངས་རྒྱས་ཀྱི་ཞིང་དེ་དག་ཏུ་སྐྱེ་
བར་འགྱུར། དེ་བཞིན་གཤེགས་པ་རྣམས་མཐོང་བར་འགྱུར། ཚེ་རབས་དྲན་པར་
འགྱུར། ཏིང་ངེ་འཛིན་དང་། གཟུངས་ཀྱང་ཐོབ་པར་འགྱུར་རོ། །དེ་ནས་བྱང་ཆུབ་
སེམས་དཔའ་ལག་ན་རྡོ་རྗེས། དེ་བཞིན་གཤེགས་པ་དེ་དག་ལ་འདི་སྐད་ཅེས་
གསོལ་ཏོ། །རིགས་ཀྱི་བུའམ་རིགས་ཀྱི་བུ་མོ་མདོ་སྡེའི་དབང་པོ་འཛིན་པ་དེ་དག་
གི་དོན་དུ་བདག་གིས་གཟུངས་ཀྱི་གསང་སྔགས་ཀྱི་གཞི་རྣམས་རབ་ཏུ་བསྩལ་
བར་ བགྱི་ ཡིས། སངས་ རྒྱས་བཅོམ་ལྡན་འདས་རྣམས་བདག་ལ་དགོངས་སུ་
གསོལ། དེ་ནས་སངས་རྒྱས་བཅོམ་ལྡན་འདས་དེ་དག་གི་གསུངས་གཅིག་
གིས་བྱང་ཆུབ་སེམས་དཔའ་ལག་ན་རྡོ་རྗེ་ལ་ལེགས་སོ། །ཞེས་བྱ་བ་བྱིན་ཏེ།
ལག་ན་རྡོ་རྗེ་ལེགས་སོ་ལེགས་སོ། །ལག་ན་རྡོ་རྗེ་ཁྱོད་ལ་དགོངས་ཟིན་གྱིས་མདོ་
སྡེ་དབང་པོ་འཛིན་པ་དེ་དག་ལ་ཕན་པར་འདོད་པ་དང་། རེ་བ་ཐམས་ཅད་ཡོངས་
སུ་རྫོགས་པར་བྱ་བའི་ཕྱིར་གཟུངས་ཀྱི་གསང་སྔགས་ཀྱི་གཞི་དེ་དག་སྨོས་ཤིག
དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེས་གཟུངས་ཀྱི་
གསང་སྔགས་ཀྱི་གཞི་འདི་དག་སྨྲས་སོ། །ཡང་དག་པར་རྫོགས་པའི་སངས་རྒྱས་
བདུན་པོ་དེ་དག་ལ་ཕྱག་འཚལ་ལོ། །རྡོ་རྗེ་འཛིན་པ་ཐམས་ཅད་ལ་ཕྱག་འཚལ་
ལོ། །ཏདྱ་ཐཱ། ཨོཾ་བཛྲ་བཛྲ་མ་ཧཱ་བཛེ། བཛེ་ པཱ་ཤ་དྷ་ར་ཎི། ས་མ་ས་མ་ས་མནྟ།
ཨ་པྲ་ཏི་ཧ་ཏ་བཛེ། ཤ་མ་ཤ་མ་པྲ་ཤ་མནྟུ། སརྦ་བྱཱ་དྷ་ཡ། ཀུ་རུ་ཀུ་རུ་སརྦ་ཀམ་ནི།
ས་མ་ཡ་མ་ནུ་སྨ་ར་བྷ་ག་ཝཱ་ན་བཛྲ་པཱ་ཎི། སརྦ་ཨཱ་ཧཱུཾ་མེ་པ་རི་པཱུ་ར་ཡེ་སྭཱ་ཧཱ།
-62-



སྨན་མདོ་བརྒྱད་བརྒྱ་པ།
བཅོམ་ལྡན་འདས་གང་ལ་ལ་ཞིག་དེ་བཞིན་གཤེགས་པ་འདི་དག་གི་མཚན་དང་།
སྔོན་གྱི་སྨོན་ལམ་གྱི་ཁྱད་པར་རྒྱས་པ་དང་། ཆོས་ཀྱི་རྣམ་གྲངས་འདི་འཆང་བ་
དང་། ཀློག་པ་དེའི་ རེ་བ་ཐམས་ཅད་བདག་གིས་ཡོངས་ སུ་བསྐང་བར་བགྱི།
དོན་ཐམས་ཅད་ཀྱང་སྒྲུབ་པར་བགྱིའོ། །གལ་ཏེ་དེས་བདག་མཐོང་བར་འཚལ་ན་
ཆོས་ཀྱི་རྣམ་གྲངས་འདི་ཡི་གེར་འབྲིར་སྩོལ་བར་བགྱི། དེ་བཞིན་གཤེགས་པ་
འདི་དག་གི་སྐུ་གཟུགས་བདུན་ཀྱང་བགྱི། རྡོ་རྗེ་འཛིན་ཡང་སྐུ་གདུང་དང་བཅས་
པར་བགྱི། དེ་བཞིན་གཤེགས་པ་དེ་དག་ལ་ཡང་ཇི་སྐད་གོང་དུ་སྨོས་པ་བཞིན་དུ།
སྤོས་དང་། བདུག་པ་དང་། མར་མེ་དང་། ཕྲེང་བ་དང་། རྒྱན་དང་། རོལ་མོའི་སྒྲ་
དང༌། སིལ་ སྙན་ དང་། ཕེག་རྡོབ་ པ་ རྣམས་ ཀྱིས་ མཆོད་ དེ་ བསྐོར་ བར་ བགྱི།
གཟུངས་ཀྱི་གསང་སྔགས་ཀྱི་གཞི་འདི་དག་ཀྱང་གདོན་པར་བགྱི། སེམས་ཅན་
ཐམས་ ཅད་ ལ་ ཡང་ ཕན་ པའི་ སེམས་ དང༌། བྱམས་ པའི་ སེམས་ སུ་ བགྱི།
འཕགས་པའི་ལམ་ཡན་ལག་བརྒྱད་པའི་བསྙེན་གནས་ལ་གནས་ཏེ། ལན་གསུམ་
ཁྲུས་བགྱི་ཞིང་གོས་ལན་གསུམ་བརྗེ་བར་བགྱི། ཚེས་བརྒྱད་ནས་བརྩམས་ཏེ།
ཟླ་བ་ཕྱི་མ་བཅོ་ལྔ་ཉའི་བར་དུ། ཉིན་གཅིག་བཞིན་རིག་སྔགས་ལན་བརྒྱ་རྩ་
བརྒྱད་བཟླས་ན་དེ་དག་ལ་བདག་གིས་རྨི་ལམ་དུ་མཐོང་བ་བསྩལ་བར་བགྱི།
འབེལ་བའི་བཀའ་མཆིད་ཀྱང་བགྱི། རེ་བ་ཐམས་ཅད་ཀྱང་ཡོངས་སུ་བསྐང་བར་
བགྱིའོ། །དེ་ནས་བྱང་ཆུབ་སེམས་དཔའི་འཁོར་དེ་དག་ཐམས་ཅད་ཀྱིས་བྱང་ཆུབ་
སེམས་དཔའ་ལག་ན་རྡོ་རྗེ་ལ་ལེགས་སོ་ཞེས་བྱ་བ་བྱིན་ཏེ། ལག་ན་རྡོ་རྗེ་ཁྱོད་
ཀྱིས་གཟུངས་ཀྱི་གསང་སྔགས་ཀྱི་གཞི་འདི་དག་ལེགས་པར་སྨྲས་པ་ལེགས་སོ་
ལེགས་སོ། །དེ་བཞིན་གཤེགས་པ་དེ་དག་གིས་ཀྱང་འདི་སྐད་ཅེས་བཀའ་སྩལ་ཏོ།
：
-63-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ལག་ན་རྡོ་རྗེ་ངེད་ཀྱིས་སེམས་ཅན་ཐམས་ཅད་ཀྱི་དོན་དང་། ཕན་པ་དང་། རེ་
བ་ཐམས་ཅད་ཡོངས་སུ་བསྐང་བའི་ཕྱིར་གཟུངས་ཀྱི་གསང་སྔགས་ཀྱི་གཞི་འདི་
དག་བྱིན་གྱིས་བརླབས་སོ། །དེ་ནས་སངས་རྒྱས་བཅོམ་ལྡན་འདས་དེ་དག་གིས།
བརྒྱ་བྱིན་དང་ཚངས་པ་དང་། འཇིག་རྟེན་སྐྱོང་བ་རྣམས་ལ་བོས་ཏེ་བཀའ་བསྩལ་
པ༑ གྲོགས་པོ་དག་ཁྱོད་ལ་ཆོས་ཀྱི་རྣམ་གྲངས་ཆེན་པོ་འདི་རྗེས་སུ་གཏད་ཀྱིས།
ཁྱོད་ཀྱིས་ཅི་ནས་ཀྱང་ཆོས་ཀྱི་རྣམ་གྲངས་ཆེན་པོ་དེ་བཞིན་གཤེགས་པ་དང་
མཚུངས་པ། སྡིག་པ་ཐམས་ཅད་བྱང་བར་བྱེད་པ། རེ་བ་ཐམས་ཅད་ཡོངས་སུ་
སྐོང་བ་འདི་ཕྱི་མའི་ཚེ་ཕྱི་མའི་དུས་ལྔ་བརྒྱ་པ་ཐ་མ་ལ་སེམས་ཅན་བསོད་ནམས་
ཆུང་ངུ་དམ་པའི་ཆོས་སྤོང་བ། འཕགས་པ་ལ་སྐུར་བ་འདེབས་པ་རྣམས་ཀྱི་ལག་
ཏུ་མྱུར་དུ་ནུབ་པར་མི་འགྱུར་བར་སྲུངས་ཤིག་དེ་ནས་ཚེ་དང་ལྡན་པ་ཀུན་དགའ་
བོ་སྟན་ལས་ལངས་ཏེ། བླ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་པའི་
ལྷ་ང་ས་ལ་བཙུགས་ཏེ། བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་
བཏུད་ནས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་
འདས་ཆོས་ཀྱི་རྣམ་གྲངས་འདིའི་མིང་ཅི་ལགས། འདི་ཇི་ལྟར་གཟུང་བར་བགྱི།
བཅོམ་ལྡན་འདས་ཀྱིས་བཀའ་བསྩལ་པ། ཀུན་དགའ་བོ་དེའི་ཕྱིར་ཆོས་ཀྱི་
རྣམ་གྲངས་འདི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་བདུན་གྱི་སྔོན་གྱི་སྨོན་ལམ་གྱི་ཁྱད་པར་རྒྱས་པ་ཞེས་བྱ་བར་ཡང་
ཟུངས་ཤིག བྱང་ཆུབ་སེམས་དཔའ་ལག་ན་རྡོ་རྗེས་དམ་བཅས་པ་ཞེས་བྱ་བར་
ཡང་ཟུངས་ཤིག ལས་ཀྱི་སྒྲིབ་པ་ཐམས་ཅད་རྣམ་པར་སྦྱོང་ཞིང་རེ་བ་ཐམས་ཅད་
ཡོངས་སུ་སྐོང་བ་ཞེས་བྱ་བར་ཡང་ཟུངས་ཤིག གནོད་སྦྱིན་གྱི་སྡེ་དཔོན་ཆེན་པོ་
-64-



སྨན་མདོ་བརྒྱད་བརྒྱ་པ།
བཅུ་གཉིས་ཀྱིས་དམ་བཅས་པ་ཞེས་བྱ་བར་ཡང་ཟུངས་ཤིག བཅོམ་ལྡན་འདས་
ཀྱིས་དེ་སྐད་ཅེས་བཀའ་བསྩལ་ནས། འཇམ་དཔལ་གཞོན་ནུར་གྱུར་པ་དང་།
བྱང་ཆུབ་སེམས་དཔའ་དེ་དག་དང་། གསང་བ་བའི་བདག་པོ་ལག་ན་རྡོ་རྗེ་དང་།
ཐམས་ཅད་དང་ ལྡན་ པའི་ཁོར་ དེ་ དག་ དང༌། ལྷ་དང་། མི་དང༌། ལྷ་མ་ཡིན་
དང་། དྲི་ཟར་བཅས་པའི་འཇིག་རྟེན་ཡི་རང་སྟེ། བཅོམ་ལྡན་འདས་ཀྱིས་
གསུངས་པ་ལ་མངོན་པར་བསྟོད་དོ། །འཕགས་པ་དེ་བཞིན་གཤེགས་པ་བདུན་
གྱི་སྔོན་གྱི་སྨོན་ལམ་གྱི་ཁྱད་པར་རྒྱས་པ་ཞེས་བྱ་བ་ཐེག་པ་ཆེན་པོའི་མདོ་བརྒྱད་
བརྒྱ་པ་རྫོགས་སོ།། །།
རྒྱ་གར་གྱི་མཁན་པོ་ཛི་ན་མི་ཏྲ་དང་། དཱ་ན་ཤཱི་ལ་དང་ཤཱི་ལེན་དྲ་བོ་དྷི་
དང༌། ཞུ་ཆེན་གྱི་ལོ་ཙཱ་བ་བནྡེ་ཡེ་ཤེས་སྡེས་བསྒྱུར་ཅིང་ཞུས་ཏེ་སྐད་གསར་བཅད་
ཀྱིས་ཀྱང་བཅོས་ནས་གཏན་ལ་ཕབ་པའོ།། །། སརྦ་མངྒལཾ།།
དགེའོ། །དགེའོ། །དགེའོ།། །།
-65-



༄༅། །དེ་བཞིན་གཤེགས་པ་བརྒྱད་ལ་
བསྟོད་པ་བཞུགས་སོ། །
མཁན་ཆེན་ཞི་བ་འཚོས་མཛད་པ།
རྒྱ་གར་སྐད་དུ། ཨཊྚ་ཏ་ཐཱ་ག་ཏ་སྟོ་ཏྲ། བོད་སྐད་དུ། དེ་བཞིན་གཤེགས་པ་བརྒྱད་ལ་
བསྟོད་པ། དེ་བཞིན་གཤེགས་པ་ཐམས་ཅད་ལ་ཕྱག་འཚལ་ལོ། ། མཚན་གྱི་མེ་ཏོག་རྒྱས་
ཤིང་དག་པ་ལ། །དཔེ་བྱད་བཟང་པོའི་འབྲུ་ཆགས་མཛེས་པའི་སྐུ། །གང་གིས་མཐོང་ཐོས་
དྲན་ཡང་དཔལ་གྱུར་པ། །མཚན་གྱི་རྒྱལ་པོ་དེ་ལ་ཕྱག་འཚལ་ལོ། །རིན་ཆེན་ཟླ་བ་པད་མས་
རབ་བརྒྱན་ཅིང་། །ཤེས་བྱ་ཀུན་ལ་མཁས་པས་མཁྱེན་པ་འཕགས། །རྒྱ་མཚོ་ལྟ་བུར་ཟབ་
པའི་ཐུགས་མངའ་བ། །སྒྲ་དབྱངས་རྒྱལ་པོ་དེ་ལ་ཕྱག་འཚལ་ལོ། །འཛམ་བུ་ཆུ་བོའི་གསེར་
ལྟར་ལྷང་ངེ་བ། །ཉི་མ་སྟོང་བས་ལྷག་པའི་གཟི་བརྗིད་འབར། །དྲི་མེད་གསེར་གྱི་མཆོད་
སྡོང་ལྟ་བུའི་སྐུ། །གསེར་བཟང་དྲི་མེད་སྣང་ལ་ཕྱག་འཚལ་ལོ། །མྱ་ངན་འདས་ཤིང་བདེ་
བའི་ མཆོག་བརྙེས་ པ། །འགྲོ་བའི་སྡུག་ བསྔལ་ གདུང་ བ་ ཞི་ མཛད་ ཅིང་། །འགྲོ་དྲུག་
མགོན་དང་དཔལ་དུ་གྱུར་པ་པོ། །མྱ་ངན་མེད་མཆོག་དཔལ་ལ་ཕྱག་འཚལ་ལོ། །ཆོས་སྒྲ་
ཆེན་པོས་ཕ་རོལ་རྒོལ་བ་འཇོམས། །རྒྱ་མཚོ་ལྟ་བུར་ཟབ་པའི་སྐུ་མངའ་ཞིང་། །འགྲོ་
བའི་དུག་གསུམ་མ་ལུས་སེལ་མཛད་པ། །ཆོས་བསྒྲགས་རྒྱ་མཚོའི་དབྱངས་ལ་ཕྱག་འཚལ་
ལོ། །ཆོས་ཀྱི་བློ་གྲོས་གཏིང་དཔག་དཀའ་བའི་ཚུལ། །རྣམ་དག་ཆོས་ཀྱི་དབྱིངས་ལས་རོལ་
མཛད་ཅིང་། །ཤེས་བྱ་མ་ལུས་མངོན་སུམ་གཟིགས་པ་པོ། །ཆོས་བློ་མངོན་པར་མཁྱེན་ལ་
-66-



དེ་བཞིན་གཤེགས་པ་བརྒྱད་ལ་བསྟོད་པ།
ཕྱག་འཚལ་ལོ། །འགྲོ་བའི་ནད་གསོ་མཛད་པ་སྨན་པའི་མཆོག །བེ་ཌཱུརྱ་ལྟར་དྭངས་པའི་
སྐུ་མངའ་ཞིང་། ། སྐུའི་འོད་ཀྱིས་འགྲོ་བ་སྒྲོལ་མཛད་ པ། །སྨན་ པའི་ རྒྱལ་ པོ་ དེ་ ལ་
ཕྱག་འཚལ་ལོ། ། ཐུགས་རྗེས་ཀུན་ལ་སྙོམས་པའི་བཅོམ་ལྡན་འདས། །མཚན་ཙམ་ཐོས་
པས་ངན་འགྲོའི་སྡུག་བསྔལ་སེལ། །དུག་གསུམ་ནད་སེལ་སངས་རྒྱས་སྨན་གྱི་བླ། །བེ་
ཌཱུརྱའི་འོད་ལ་ཕྱག་འཚལ་ལོ། །ཉི་མ་ལྟ་བུར་མ་རིག་མུན་པ་སེལ། །ཟླ་བ་ལྟ་བུར་ཉོན་
མོངས་གདུང་བ་སེལ། །དུག་གསུམ་ནད་སེལ་སངས་རྒྱས་སྨན་གྱི་བླ། ། བེ་ཌཱུརྱའི་འོད་ལ་
ཕྱག་འཚལ་ལོ། །ལྷ་མིའི་སྟོན་པ་སྨན་པའི་རྒྱལ་པོ་སྟེ། ། བཅོམ་ལྡན་འཇིག་རྟེན་གསུམ་
ལ་སྐྱབས་མཛད་ལ། །དུག་གསུམ་ནད་སེལ་སངས་རྒྱས་སྨན་གྱི་བླ། །བཻ་ཌཱུརྱའི་འོད་ལ་
ཕྱག་འཚལ་ལོ། ཁྱོད་ནི་འཇིག་རྟེན་གསུམ་གྱི་སྨན་པ་སྟེ། །འདོད་ཆགས་ཞེ་སྡང་གཏི་མུག་
རྩད་ནས་གཅོད། །སེམས་ཅན་ཐམས་ཅད་བདེ་ལ་རབ་ཏུ་འགོད། །བཻ་ཌཱུརྱའི་འོད་ལ་
ཕྱག་འཚལ་ལོ། །ཡེ་ཤེས་སྤྱན་གྱིས་འགྲོ་བ་ཀུན་ལ་གཟིགས། །ཐུགས་རྗེའི་སྤྱན་གྱིས་འགྲོ་
བ་ཀུན་ ལ་ ཁྱབ། །དུག་གསུམ་ནད་སེལ་སངས་ རྒྱས་ སྨན་ གྱི་བླ། །བཻ་ཌཱུརྱའི་ འོད་ ལ་
ཕྱག་ འཚལ་ ལོ། །རླུང་ དང་ མཁྲིས་ པ་ བད་ ཀན་ འདུས་ ལ་ སོགས། །འབྱུང་ བ་ བཞི་
པོ་འཁྲུགས་པར་གྱུར་པ་ལ། །ནད་ཀྱི་གཉེན་པོར་ཕྱག་གཡས་ཨ་རུ་ར། །སྨན་པའི་རྒྱལ་པོ་
ཁྱོད་ལ་ཕྱག་འཚལ་ལོ། །སྐུ་མདོག་མཐིང་ག་ཨུཏྤལ་སྔོན་པོ་འདྲ། ། ཕྱག་གཡོན་བདུད་རྩི་
སྨན་ གྱི་ ལྷུང་ བཟེད་ བསྣམས། །དུག་ གསུམ་ ནད་ སེལ་ སངས་ རྒྱས་ སྨན་ གྱི་ བླ། །བེ་
ཌཱུརྱའི་འོད་ལ་ཕྱག་འཚལ་ལོ། །ཉེས་པ་རྒྱ་མཚོ་དག་ནི་གཞིར་སྤངས་ནས། །ཡོན་ཏན་རྒྱ་
མཚོ་དག་གི་ཕ་རོལ་ཕྱིན། །ཐམས་ཅད་མཁྱེན་པ་ལྷའི་ལྷ་གྱུར་པ། །བཻ་ཌཱུརྱའི་འོད་ལ་
ཕྱག་འཚལ་ལོ། །སྨོན་ལམ་རྒྱ་ཆེན་ཡོངས་སུ་དག་གྱུར་པས། །ཡིད་བཞིན་ནོར་བུ་ལྟ་བུར་
གཞན་དོན་མཛད། །དུག་གསུམ་ནད་སེལ་སངས་རྒྱས་སྨན་གྱི་བླ། །བཻ་ཌཱུརྱའི་འོད་ལ་
-67-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ཕྱག་འཚལ་ལོ། ། ཐབས་མཁས་ཐུགས་རྗེས་ཤཱཀྱའི་རིགས་འཁྲུངས་ཤིང་། །གཞན་གྱིས་
མི་ཐུབ་བདུད་ཀྱི་དཔུང་འཇོམས་པ། །གསེར་གྱི་ལྷུན་པོ་ལྟ་བུར་མཛེས་པའི་སྐུ། །ཤཱཀྱའི་
རྒྱལ་པོ་དེ་ལ་ཕྱག་འཚལ་ལོ། །དེ་བཞིན་གཤེགས་པ་བརྒྱད་ལ་བསྟོད་པ་སློབ་དཔོན་ཞི་
བ་འཚོས་མཛད་པ་རྫོགས་སོ།། །།
-68-



༄༅། །དེ་བཞིན་གཤེགས་པ་བདུན་གྱི་སྔོན་གྱི་སྨོན་ལམ་
གྱི་ཁྱད་པར་རྒྱས་པའི་གཟུངས་བཀླག་པའི་
ཆོ་ག་མདོ་སྡེ་ལས་བཏུས་པ་
ཞེས་བྱ་བ་བཞུགས་སོ། །
མཁན་ཆེན་ཞི་བ་འཚོས་མཛད་པ།
དེ་བཞིན་གཤེགས་པ་བདུན་གྱི་སྔོན་གྱི་སྨོན་ལམ་གྱི་ཁྱད་པར་རྒྱས་པའི་
གཟུངས་ཀྱི་ཆོ་ག་བྱ་བར་འདོད་པས། ལུས་ལེགས་པར་བཀྲུས་ཏེ། གོས་བཟང་
པོ་དྲི་མ་མེད་ པར་ བགོ་ཞིང་། ཁ་ཟས་ གཙང་མ་བཟའ་བར་བྱ། སེམས་ ཉོན་
མོངས་པའི་དྲི་མ་མེད་པར་བྱ་སྟེ་རྙོག་པའི་མེད་སེམས་དང་། གནོད་སེམས་དང་བ་
རྣབ་སེམས་དང་། མ་དད་པ་དང་། ལེ་ལོ་དང༌། གཉིད་ལ་སོགས་པ་མེད་པར་
བྱ་བ་དཀོན་མཆོག་གསུམ་གྱི་ཡོན་ཏན་གྱི་མཐུ་དང་། མདོ་སྡེའི་ཕན་ཡོན་ལ་ཡིད་
ཆེས་ཤིང་དད་པ་དང་། གུས་པ་ཆེར་བསྐྱེད་ཚད་མེད་པ་བཞི་བསྒོམ། ཐམས་
ཅད་ལ་ ཕན་ པའི་ སེམས་ དང་། བྱམས་ པ་ དང་། སྙིང་ རྗེ་ དང་། དགའ་བ་དང༌།
བཏང་སྙོམས་ཀྱི་སེམས་དང་། མཉམ་པའི་སེམས་སུ་བྱ། ཁྱིམ་པ་ཞིག་ཡིན་ན་
ཡན་ལག་བརྒྱད་དང་ལྡན་པའི་བསྙེན་གནས་ཀྱི་སྡོམ་པ་བཟུང་། དུས་བཟང་པོའི་
ཚེས་བརྒྱད་ལྟ་བུ་བརྩམས་ཏེ། གནས་ཡིད་དུ་འོང་བར་ཁང་པ་བཟང་པོར་ས་
ཕྱོགས་གཙང་བར་བྱས་ལ། མེ་ཏོག་སྣ་ཚོགས་ཀྱི་སིལ་མ་དགྲམ་ཞིང་། སྤོས་སྣ་
-69-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ཚོགས་བདུག་སྟེ། གདུགས་དང་རྒྱལ་མཚན་མང་པོས་ལེགས་པར་བརྒྱན་
པའི་དབུས་སུ། འབྱོར་པའི་སྟོབས་ཅི་ནུས་དང་སྦྱར་ཏེ། སྤོས་ཀྱི་མཎྜལ་ཆེན་པོ་
བྱས་ལ། དེའི་སྟེང་དུ་རེའུ་མིག་དགུར་བཅད་དེ། རེ་རེ་ཡང་ཚོན་ཕྱེའམ། མེ་ཏོག་
གི་པད་མ་འདབ་མ་བརྒྱད་པ་རེ་རེ་བྲི། དེའི་དབུས་ཀྱི་པད་མའི་གདན་ལ། རིང་
བསྲེལ་དང་བཅས་པའི་དེ་བཞིན་གཤེགས་པའི་སྐུའི་ལུགས་མ་ཞིག་ཀྱང་བཞུགས་
སུ་གསོལ། པད་མའི་གདན་ཕྱོགས་མཚམས་བརྒྱད་དུ་དེ་བཞིན་གཤེགས་
པའི་སྐུ་འཇིམ་པ་ལས་ཚ་ཚར་བཏབ་པ་རེ་རེ་ཡང་རིང་བསྲེལ་དང་བཅས་པར་བྱ།
བར་གྱི་སྣམ་བུ་ཞིག་ལ་དེ་བཞིན་གཤེགས་པའི་འཁོར། འཇིག་རྟེན་ལས་འདས་
པ་ དང་། འཇིག་ རྟེན་ པའི་ གདན་ ཁྲི་ པད་ མ་ མང་ པོ་ འཁོར་ བར་ དགྲམ། སྐུ་
གཟུགས་རེ་རེའི་སྤྱན་སྔར་མར་མེ་བདུན་བདུན་དང་། ཚོན་སྣ་ལྔ་པའི་བ་དན་
བདུན་བཞག གཞན་ཡང་མཆོད་པའི་ཡོ་བྱད་སྤོས་དང་། བདུག་པ་དང་། ཕྲེང་བ་
དང་། རྒྱན་དང་། རོལ་མོ་དང་། སིལ་སྙན་དང་། ཕེག་རྡོབ་པ་དང་། མཆོད་ཡོན་
དང༌། བཤོས་ལསྩོགས་པ་ཅི་འབྱོར་པ་དགྲམ། ཤེས་རབ་ཀྱི་ཕ་རོལ་ཏུ་ཕྱིན་པའི་
མདོ་ལསྩོགས་པ་ཐེག་པ་ཆེན་པོའི་མདོ་སྡེ་གྲངས་ཅི་མང་དུ་བཀླག དེ་བཞིན་
གཤེགས་པ་བདུན་གྱི་སྔོན་གྱི་སྨོན་ལམ་གྱི་ཁྱད་པར་རྒྱས་པར་བསྟན་པའི་མདོ་
འདི་ཡང་བཀླག་གོ ། གཟུངས་ཀྱི་ཆོ་ག་འདི་ཞག་བདུན་ནམ། ཉི་ཤུ་རྩ་གཅིག་
གམ། ཞག་ བཞི་ བཅུ་ རྩ་ དགུ་ སྙེད་ དུ་ བཀླག་ པར་ བྱའོ། །དེ་ ལྟར་ མཆོད་ པ་
བཤམས་པ་དང་། དགེ་འདུན་ཚོགས་ནས་ཕྱོགས་བཅུའི་འཕགས་པ་ཐམས་ཅད་
ལ་ཕྱག་བགྱི། དེ་ནས་ཆོས་ཐམས་ཅད་དམིགས་སུ་མེད་པའི་སྟོང་པ་ཉིད་ཀྱི་ཏིང་
ངེ་འཛིན་ཅི་ནུས་སུ་སྒོམ་མོ། །དེ་ལས་ལངས་ནས་སེམས་ཅན་ཐམས་ཅད་ཀྱི་དོན་
-70-



དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ།
དུ་ཚད་མེད་པ་བཞི་སྒོམ་ཞིང་བྱང་ཆུབ་ཀྱི་སེམས་ཡིད་ལ་བྱ། དེའི་འོག་ཏུ་ཏིང་
ངེ་འཛིན་ལས་ལངས་ནས། ཆོས་ཐམས་ཅད་ཀྱི་དོན་དམ་པ་དེ་ལྟ་བུ་ཡིན་ལ།
འཕགས་པ་ཐམས་ཅད་ཀྱིས་དེ་ཁོ་ན་ཉིད་ཐུགས་སུ་ཆུད་ནས། སྐུ་དང་གསུང་དང་
ཐུགས་ནམ་མཁའ་དང་འདྲ་བར་གྱུར་ཏེ་སྒྲིབ་པ་མི་མངའ་ཞིང་། མཐུ་དང་བྱིན་
གྱིས་བརླབས་བསམ་གྱིས་མི་ཁྱབ་པའི་གོ་འཕང་བརྙེས་པ་ཡང་རུང་ན། ཀྱེ་མའོ་
སེམས་ཅན་འདི་དག་ནི་ཆོས་ཀྱི་དེ་ཁོ་ན་ཉིད་མ་རྟོགས་ཏེ། རྨོངས་པས་ཉོན་
མོངས་པ་དང་། སྡུག་བསྔལ་མང་པོས་གཟིར་ཅིང་། ཉམ་ཐག་པའི་གནས་སུ་ལྷུང་
བར་གྱུར་ལ། སེམས་ཅན་ཐམས་ཅད་ཀྱང་ཐོག་མ་མེད་པའི་འཁོར་བ་ནས་བརྒྱུད་
པ་རྣམས་སུ། བདག་གི་གཉེན་བཤེས་དམ་པ་དྲིན་གྱི་ཞིང་དུ་མ་གྱུར་པ་འགའ་
ཡང་མེད་ཅིང་། བདག་གིས་ཀྱང་དང་པོ་བྱང་ཆུབ་ཀྱི་སེམས་དམ་པ་བསྐྱེད་དེ།
འགྲོ་བ་མང་པོའི་དོན་དཔག་ཏུ་མེད་པ་བསྒྲུབ་པར་དམ་བཅས་པའི་ཚེ། སེམས་
ཅན་ཐམས་ཅད་བདག་གིར་བླངས་ཟིན་པས། འདི་ལྟ་བུ་ལ་སེམས་པ་རྣམས་ཀྱིས་
ཡལ་བར་འདོར་བ་ནི་ཤིན་ཏུ་མི་རིགས་ན་འདི་དག་ཇི་ལྟར་སྡུག་བསྔལ་ལས་ནི་
གདོན། བདེ་བ་ལ་ནི་དགོད་པར་བྱ་སྙམ་དུ་སྙིང་རྗེ་དང་། བྱམས་པ་ཆེན་པོ་དང་
ལྡན་པར་སེམས་དྲག་ཏུ་བསྐྱེད་པར་བྱའོ། །ཡང་འདི་སྙམ་དུ་སེམས་ཏེ། བདག་ནི་
དུས་ངན་པའི་སེམས་ཅན་སྤྱོད་པ་དང་མཐུས་དམན་པ་ཡིན་པས། བདག་ཉིད་ག
ཅིག་པུས་འབལ་དུ་དོན་རླབས་པོ་ཆེ་འདི་ལྟ་བུ་མི་ལྕོགས་ཀྱིས། སྟོན་པ་བདེ་བར་
གཤེགས་པས་སྔོན་འགྲོ་བ་སེམས་ཅན་རྣམས་ཀྱི་དོན་མཛད་པར་གསུངས་པ་དེ་
བཞིན་གཤེགས་པ་བདུན་གྱི་སྔོན་གྱི་སྨོན་ལམ་གྱི་ཁྱད་པར་རྒྱས་པའི་མདོ་ལ་
བརྟེན་ཏེ། ཕྱོགས་བཅུའི་དེ་བཞིན་གཤེགས་པ་སྲས་དང་བཅས་པ་དང་། དམ་
-71-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
པའི་ཆོས་སྐྱོང་བ་ཐམས་ཅད་གདན་འཛོམ་པར་སྤྱན་དྲངས་ལ། མཐུ་བརྟན་དཔུང་
གཉེན་དུ་གསོལ་ཏེ། ད་ལྟར་ནི་འཕགས་པའི་མཐུ་དང་བྱིན་གྱིས་བརླབས་ཀྱིས་
འགྲོ་བ་རྣམས་ཕན་པ་སྒྲུབ་པར་བྱས་ལ། ཕྱིས་ནི་བདག་ཉིད་གཅིག་པུས་གཞན་
ལ་ ལྟོས་པ་མེད་པར་ཡང་ཐབས་མཁས་པའི་སྒོ་སྣ་ཚོགས་ནས། སེམས་ཅན་
ཐམས་ཅད་ལ་ཕན་པ་དང་། བདེ་བ་བླ་ན་མེད་པ། ཡང་དག་པར་བསྒྲུབ་པར་
བྱའོ་སྙམ་དུ་བསམ་མོ། །སྙིང་རྗེ་དང་བྱམས་པའི་སེམས་ད་ལྟར་བསྐྱེད་པའི་འོག་
ཏུ་སེམས་ཅན་གྱི་དོན་ཉིད་བྱ་བའི་ཕྱིར། འཕགས་པ་གདན་འཛོམ་པའི་ཕོ་བྲང་
དང༌། མཆོད་པའི་ཚོགས་བཤམས་པ། བདེན་པ་བདར་ཞིང་ཡིད་ཀྱིས་བསྔོ་
སྟེ། དཀོན་མཆོག་གསུམ་གྱི་བདེན་པ་དང༌། སངས་རྒྱས་དང་བྱང་ཆུབ་སེམས་
དཔའ་ཐམས་ཅད་ཀྱི་བྱིན་གྱིས་བརླབས་དང༌། ཚོགས་གཉིས་ཡོངས་སུ་རྫོགས་
པའི་མངའ་ཐང་ཆེན་པོ་དང་། ཆོས་ཀྱི་དབྱིངས་རྣམ་པར་དག་ཅིང་། བསམ་གྱིས་
མི་ཁྱབ་པའི་སྟོབས་ཀྱིས། དེང་དེ་བཞིན་གཤེགས་པ་བདུན་གྱི་སྔོན་གྱི་སྨོན་ལམ་
གྱི་ཁྱད་པར་རྒྱས་པའི་མདོ་ལས་འབྱུང་བའི། དེ་བཞིན་གཤེགས་པ་སྲས་དང་
བཅས་པ་དང༌། འཕགས་པ་ཆོས་སྐྱོང་བ་ཐམས་ཅད་གདན་འཛོམ་པའི་ཕོ་
བྲང་འཁོར་དང་། མཆོད་པའི་ཚོགས་སྦྱར་བ་འདི་རྣམས། ཇི་ལྟར་སངས་རྒྱས་
དང་བྱང་ཆུབ་སེམས་དཔའ་དེ་དག་ གི་ སྔོན་གྱི་སྨོན་ལམ་ཁྱད་པར་ཅན་གྱིས་
བསྒྲུབས་པའི། སངས་རྒྱས་ཀྱི་ཞིང་ཡོངས་སུ་དག་པ་དང༌། བཅོམ་ལྡན་འདས་
འོད་དཔག་མེད་ཀྱི་ཞིང་བཀོད་པའི་ཡོན་ཏན་ལྟ་བུ་དང་ལྡན་པར་གྱུར་ཏེ། ས་
གཞི་རིན་པོ་ཆེ་སྣ་ཚོགས་ཀྱི་རང་བཞིན། ལག་མཐིལ་ལྟར་མཉམ་པ། ཐ་གྲུ་ཆེ་བ་
ཡངས་པ། རེག་ན་འཇམ་ཞིང་བདེ་བ། དྲི་མ་མེད་ཅིང་འོད་གསལ་བ། ཙན་དན་
-72-



དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ། །
སྤྲུལ་གྱི་སྙིང་པོའི་དྲི་བསུང་དང་ལྡན་པ། ལྷའི་མེ་ཏོག་སྣ་ཚོགས་ཀྱི་གཅལ་བཀྲམ་
པ༑ མཐའ་རིན་པོ་ཆེའི་ཕ་གུས་བརྩིགས་ཤིང་། གསེར་དང་མུ་ཏིག་གི་བྱེ་བ་གྲམ་
བུ་གདལ་བ། ཨུཏྤལ་དང་། ཀུ་མུད་ཏ་དང་། པད་མ་འབྱིན་ཞིང་ལྡེམ་པས་ཁེབས་
པར་གྱུར་ཅིང་། ཆུ་བྱ་སྣ་ཚོགས་སྐད་སྙན་པ་སྒྲོག་པ་དགའ་འཕྱོ་ལྡིང་བས་བརྒྱན་
པའི་ཡན་ལག་བརྒྱད་དང་ལྡན་པའི་མཚོ་དང་། རྫིང་དང་། ལྟེང་ཀ་དག་གིས་
མཛེས་པར་བྱས་པ། རིན་པོ་ཆེའི་དཔག་བསམ་གྱི་ཤིང་ལྗོན་པ། ལྷའི་ནོར་བུ་
དང༌། མུ་ཏིག་གི་རྒྱན་འཕྲེང་དང་། རིན་པོ་ཆེས་དཔྱངས་པ། མེ་ཏོག་གི་མགོ་ལྕོག་
དང་འབྲས་བུ་མཛེས་པར་ཆགས་པས་གཡུར་ཟ་ཞིང་ལྡེམ་པ། གསེར་གྱི་དྲིལ་བུ་
གཡེར་ཀ་འཁྲོལ་བ་ལས་དམ་པའི་ཆོས་ཀྱི་སྒྲ་འབྱུང་བ་དང་ལྡན་པ། ཚར་དུ་
བསྒྲེངས་པས་ལེགས་པར་བརྒྱན་པའི་ས་གཞི་ལ། གཞལ་མེད་ཁང་རིན་པོ་ཆེ་སྣ་
བདུན་མཆོག་ཏུ་འབར་བ་བཀོད་པ་འཇིག་རྟེན་གྱི་ཁམས་དཔག་ཏུ་མེད་པ་རྒྱས་
པར་འགེངས་པའི་འོད་ཟེར་ཆེན་པོ་རབ་ཏུ་འབྱུང་བ། གནས་ཐ་དད་པ་ཤིན་ཏུ་
རྣམ་པ་མཐའ་ཡས་པར་རྣམ་པར་གནས་པ། རྒྱ་ ཡོངས་སུ་མ་ཆད་པ། ཁམས་
གསུམ་ལས་ཡང་དག་པར་འདས་པའི་སྤྱོད་ཡུལ། འཇིག་རྟེན་ལས་འདས་པ་དེའི་
བླ་མ་དགེ་བའི་རྩ་བ་ལས་བྱུང་བ། ཤིན་ཏུ་རྣམ་པར་དག་ཅིང་དབང་སྒྱུར་བའི་
རྣམ་པར་རིག་པའི་མཚན་ཉིད་དེ་བཞིན་གཤེགས་པའི་གནས། བྱང་ཆུབ་སེམས་
དཔའ་དཔག་ཏུ་མེད་པའི་དགེ་འདུན་དང་ལྡན་པ། ལྷ་དང་། ཀླུ་དང་། གནོད་སྦྱིན་
དང་། དྲི་ཟ་དང་། ལྷ་མ་ཡིན་དང་། ནམ་ མཁའ་ ལྡིང་དང་། མིའམ་ཅི་དང༌། ལྟོ་
འཕྱེ་ཆེན་པོ་དང་། མི་དང་མི་མ་ཡིན་པ་མཐའ་ཡས་པ་རྣམ་པར་རྒྱུ་བ། ཆོས་ཀྱི་
རོའི་དགའ་བ་དང་། བདེ་བ་ཆེན་པོས་བརྟན་པ། སེམས་ཅན་ཐམས་ཅད་ཀྱི་དོན་
-73-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ཐམས་ཅད་ཡང་དག་པར་འཐོབ་པར་བྱེད་པ། ཉེ་བར་གནས་པ། ཉོན་མོངས་
པའི་དྲི་མའི་ གནོད་པ་ཐམས་ཅད་དང་བྲལ་བ། བདུད་ཐམས་ཅད་ཡོངས་སུ་
སྤངས་པ། ཐམས་ཅད་ཀྱི་བཀོད་པ་ལས་ལྷག་པ། དེ་བཞིན་གཤེགས་པའི་བཀོད་
པའི་གནས་དྲན་པ་དང༌། བློ་གྲོས་དང་རྟོགས་པ་ཆེན་པོས་ངེས་པར་བྱུང་བ། ཞི་
གནས་དང་ལྷག་མཐོང་ཆེན་པོ་བཞོན་པ་ཡིན་ཏེ། རྣམ་པར་ཐར་པའི་སྒོ་སྟོང་པ་
ཉིད་དང༌། མཚན་མ་མེད་པ་དང་། སྨོན་པ་མེད་པ་ནས་འཇུག་པའི་རིན་པོ་ཆེའི་
པད་མའི་རྒྱལ་པོ། ཡོན་ཏན་མཐའ་ཡས་པས་བརྒྱན་པ་བཀོད་པ་ལ་བརྟེན་པའི་
གཞལ་མེད་ཁང་ཆེན་པོས་གྱུར་པའི་དབུས་སུ། པད་མའི་གདན་རིན་པོ་ཆེའི་སེང་
གེའི་ཁྲི་སྟེང་ན། དེ་བཞིན་གཤེགས་པ་མཚན་ལེགས་པར་ཡོངས་བསྒྲགས་དཔལ་
གྱི་རྒྱལ་པོ་དང་། དེ་བཞིན་གཤེགས་པ་རིན་པོ་ཆེ་དང་ཟླ་བ་དང་པད་མས་རབ་ཏུ་
བརྒྱན་པ་མཁས་པ་གཟི་བརྗིད་སྒྲ་དབྱངས་ཀྱི་རྒྱལ་པོ་དང་། དེ་བཞིན་གཤེགས་
པ་གསེར་བཟང་དྲི་མེད་རིན་ཆེན་སྣང་བརྟུལ་ཞུགས་གྲུབ་པ་དང་། དེ་བཞིན་
གཤེགས་པ་མྱ་ངན་མེད་མཆོག་དཔལ་དང༌། དེ་བཞིན་གཤེགས་པ་ཆོས་བསྒྲགས་
རྒྱ་མཚོའི་དབྱངས་དང་། དེ་བཞིན་གཤེགས་པ་ཆོས་རྒྱ་མཚོའི་མཆོག་གི་བློས་རྣམ་
པར་རོལ་པས་མངོན་པར་མཁྱེན་པ་དང་། དེ་བཞིན་གཤེགས་པ་སྨན་གྱི་བླ་བེ་
ཌཱུརྱའི་འོད་དང་། བཅོམ་ལྡན་འདས་ཀྱི་ཤཱཀྱ་ཐུབ་པ་ལ སྩོགས་པའི་ཕྱོགས་
བཅུའི་དེ་བཞིན་གཤེགས་པ་དང་། བྱང་ཆུབ་སེམས་དཔའི་འཕགས་པ་དམ་པའི་
ཆོས་སྐྱོང་པ་ཐམས་ཅད་གདན་འཛོམ་པའི་བཞུགས་གནས། འཕགས་པ་སོ་སོའི་
སྨོན་ལམ་ཁྱད་པར་ཅན་དང་། མངའ་ཐང་འཚམ་པར་གྲུབ་པ་མཛེས་པ་ཤ་
སྟག་འབྱུང་བར་གྱུར་ཅིག ཕྱི་ནང་ཀུན་ཏུ་ཡང་ཆ་རིགས་དང་འཚམ་པར་ལྷ་དང་
-74-



དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ།
མིའི་ཡོ་བྱད་དམ་པ། ཞལ་ཟས་དང་། ན་བཟའ་དང་། རྒྱན་དང་། རོམ་མོ་སྣ་
ཚོགས་ པ་ཕུལ་དུ་ཕྱིན་པ་སྣ་ཚོགས། ཕུང་པོ་གསུམ་པའི་མདོ་དང༌། བཟང་པོ་
སྤྱོད་པའི་སྨོན་ལམ་ལས་བྱུང་བའི་མཆོད་པའི་སྤྲིན། རྒྱ་མཚོ་ཐམས་ཅད་ཀྱིས་རྒྱས་
པར་གང་ཞིང་། རྒྱུན་བཀླུབས་པ་དང་ལྡན་པར་གྱུར་ཅིག འཕགས་པ་ཐམས་ཅད་
གདན་འཛོམས་ནས། དེ་བཞིན་དུ་བྱིན་གྱིས་བརླབས་ཤིང་བཞེས་ཏེ་ལོངས་སྤྱོད་
པར་ གྱུར་ཅིག ལན་གསུམ་བཟླ། ཡང་ དཀོན་མཆོག་ གསུམ་ གྱི་བདེན་པ་ དང་།
སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་བྱིན་གྱིས་བརླབས་དང༌།
ཚོགས་གཉིས་ཡོངས་སུ་རྫོགས་པའི་མངའ་ཐང་ཆེན་པོ་དང་། ཆོས་ཀྱི་དབྱིངས་ ་
རྣམ་པར་དག་ཅིང་བསམ་གྱིས་མི་ཁྱབ་པའི་སྟོབས་ཀྱིས། དེ་བཞིན་དུ་གྱུར་ཅིག
ལན་གསུམ་བཟླ། མཆོད་པའི་ཚོགས་བདེན་པས་བྱིན་གྱིས་བརླབས་པའི་འོག་ཏུ།
འཕགས་པ་སྤྱན་དྲངས་ཏེ། པུས་མོ་བཙུགས་ཏེ་མེ་ཏོག་བླངས། ཐལ་མོ་སྦྱར་ནས།
ཚིག་འདི་སྐད་ཅེས། ཤར་ཕྱོགས་ཀྱི་འཇིག་རྟེན་གྱི་ཁམས་གཞན་གྱིས་མི་ཐུབ་པ་
ན༑ དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་
མཚན་ལེགས་པར་ཡོངས་བསྒྲགས་ དཔལ་ གྱི་རྒྱལ་པོ། ཞམ་རིང་བ་བྱང་ཆུབ་
སེམས་དཔའི་འཁོར་བྱེ་བ་ཁྲག་ཁྲིག་དང་བཅས་པ་བཞུགས་པ་དང་། ཤར་ཕྱོགས་
ཀྱི་འཇིག་རྟེན་གྱི་ཁམས་རིན་པོ་ཆེ་དང་ལྡན་པ་ན། དེ་བཞིན་གཤེགས་པ་དགྲ་
བཅོམ་པ་ཡང་དག་པར་རྫོགས་པའི་སངས་རྒྱས་རིན་པོ་ཆེ་དང་ཟླ་བ་དང་པད་
མས་རབ་ཏུ་བརྒྱན་པ་མཁས་པ་གཟི་བརྗིད་སྒྲ་དབྱངས་ཀྱི་རྒྱལ་པོ། བྱང་ཆུབ་
སེམས་དཔའི་འཁོར་དཔག་ཏུ་མེད་པ་དང་བཅས་པ་བཞུགས་པ་དང་། ཤར་
ཕྱོགས་ཀྱི་འཇིག་རྟེན་གྱི་ཁམས་སྤོས་ཀྱིས་ཡོངས་གང་རིན་ཆེན་བརྩེགས་པ་ན། །
-75-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
དེ་བཞིན་ གཤེགས་ པ་དགྲ་བཅོམ་ པ་ ཡང་དག་པར་རྫོགས་པའི་སངས་རྒྱས་
གསེར་བཟང་དྲི་མེད་རིན་ཆེན་སྣང་བརྟུལ་ཞུགས་གྲུབ་པ། བྱང་ཆུབ་སེམས་
དཔའ་བྱེ་བ་ཁྲག་ཁྲིག་བརྒྱ་སྟོང་དུ་མས་ཀུན་ནས་བསྐོར་ཏེ་བཞུགས་པ་དང་།
ཤར་ཕྱོགས་ཀྱི་འཇིག་རྟེན་གྱི་ཁམས་མྱ་ངན་མེད་པ་ན། དེ་བཞིན་གཤེགས་པ་
དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མྱ་ངན་མེད་མཆོག་དཔལ་
བྱང་ཆུབ་སེམས་དཔའི་ཚོགས་དཔག་ཏུ་མེད་པས་བསྐོར་ཏེ་བཞུགས་པ་དང༌།
ཤར་ཕྱོགས་ཀྱི་འཇིག་རྟེན་གྱི་ཁམས་ཆོས་ཀྱི་རྒྱལ་མཚན་ན། དེ་བཞིན་གཤེགས་
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཆོས་བསྒྲགས་རྒྱ་མཚོའི་
དབྱངས། བྱང་ཆུབ་སེམས་དཔའི་ཚོགས་དཔག་ཏུ་མེད་པས་ཀུན་ནས་བསྐོར་ཏེ་
བཞུགས་པ་དང་། ཤར་ཕྱོགས་ཀྱི་འཇིག་རྟེན་གྱི་ ཁམས་ རིན་པོ་ཆེའི་རྒྱ་མཚོ་
ལེགས་པར་གནས་པ་ན། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་
ཡང་དག་པར་རྫོགས་པའི་སངས་རྒྱས་ཆོས་རྒྱ་མཚོའི་མཆོག་གི་བློས་རྣམ་པར་
རོལ་པས་མངོན་བར་མཁྱེན་པ། བྱང་ཆུབ་སེམས་དཔའི་ཚོགས་གྲངས་མེད་པས་
ཀུན་ནས་བསྐོར་ཏེ་བཞུགས་པ་དང༌། ཤར་ཕྱོགས་ཀྱི་འཇིག་རྟེན་གྱི་ཁམས་བེ་
ཌཱུརྱར་སྣང་བ་ན། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་
དག་པར་རྫོགས་པའི་སངས་རྒྱས་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ། འཁོར་
བྱང་ཆུབ་སེམས་དཔའ་ཉི་མ་ལྟར་རྣམ་པར་སྣང་བྱེད་དང་། ཟླ་བ་ལྟར་རྣམ་པར་
སྣང་བྱེད་ལསྩོགས་པ་བྱང་ཆུབ་སེམས་དཔའི་ཚོགས་གྲངས་མེད་པ་དང་བཅས་པ་
བཞུགས་པ་ལསྩོགས་ཏེ། དེ་བཞིན་གཤེགས་པ་བདུན་པོ་འཁོར་དང་བཅས་པ་
རྣམས་དགོངས་སུ་ གསོལ། བཅོམ་ལྡན་འདས་ཐུགས་ རྗེ་ཆེན་པོ་དང་ལྡན་པ་
-76-



དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ།
རྣམས་ཀྱིས་སླད་མའི་དུས་ལྔ་བརྒྱ་ཐ་མ་ལ། དམ་པའི་ཆོས་ལྟར་བཅོས་པ་འབྱུང་
བ་ན། སེམས་ ཅན་ ལས་ ཀྱི་སྒྲིབ་པ་སྣ་ཚོགས་ ཀྱིས་ བསྒྲིབས་པ། ནད་སྣ་
ཚོགས་ཀྱིས་གཟིར་པ། མྱ་ངན་དང་སྡུག་བསྔལ་སྣ་ཚོགས་ཀྱིས་གཙེས་པ།
འཕོངས་པར་གྱུར་པའི་སེམས་ཅན་ཐམས་ཅད་རྗེས་སུ་བཟུང་ཞིང་། ལྷ་དང་མི་
རྣམས་ཀྱི་དོན་དང་། ཕན་པ་དང་། བདེ་བའི་སླད་དུ་དེ་བཞིན་གཤེགས་པ་རྣམས་
ཀྱིས། ཐབས་མཁས་པ་མང་པོ་དང་། སྔོན་གྱི་སྨོན་ལམ་གྱི་ཁྱད་པར་རྒྱས་པ་
བཟང་ཞིང་རླབས་ཆེ་བ་དང་། མཐུ་དང་བྱིན་རླབས་དཔག་ཏུ་མ་མཆིས་པ་མངའ་
བ་ལ་བརྟེན་ཏེ། ཆེ་གེ་མོ་ལསྩོགས་པ་འགྲོ་བ་མང་པོ་བསྐྱབ་པའི་སླད་དུ། མགོན་
སྐྱབས་དང་། དཔུང་གཉེན་དུ་སྤྱན་འདྲེན་ཅིང་མཆིས་ན། མཆོད་པའི་ཚོགས་སྦྱར་
བའི་ཕོ་བྲང་གི་དཀྱིལ་འཁོར་འདིར་གཤེགས་ཤིང་། གདན་འཛོམ་པ་ཆེན་པོ་
མཛད་དེ། བྱིན་གྱིས་བརླབ་པར་ཅི་གནང་དུ་ད་ལྟར་བདག་ཅིག་གི་སྟོན་པ་སངས་
རྒྱས་བཅོམ་ལྡན་འདས་ཤཱཀྱ་ཐུབ་པ། གདུལ་བྱའི་དབང་དུ་འཛམ་བུའི་གླིང་
འདིར་མྱང་ངན་ལས་འདས་པའི་ཚུལ་བསྟན་ཀྱང་། འཇིག་རྟེན་གྱི་ཁམས་གཞན་
དག་ཏུ། དེ་བཞིན་གཤེགས་པའི་རྣམ་པར་རོལ་པ་སྣ་ཚོགས་ཀྱིས་འགྲོ་བའི་དོན་
མཛད་ཅིང་བཞུགས་པ་ཡང་། དེ་བཞིན་གཤེགས་པའི་ཐུགས་རྗེ་ཆེན་པོ་དང་སྔོན་
གྱི་སྨོན་ལམ་ཁྱད་པར་ཅན་ལས་གླེངས་ཏེ། བདག་ཅག་རྣམས་མངའ་རིས་ཀྱི་
གདུལ་བྱ་ཕྱག་མཚན་དུ་བཞེས་པའི་ནང་དུ་གཏོགས་ཏེ། བཀའ་དྲིན་ཐོབ་པའི་
འཕྲོ་མཆིས་པ་ཙམ་ལ་བརྟེན་ཏེ། ཆེ་གེ་མོ་ལས་སྩོགས་པ་འགྲོ་བ་མང་པོ་བསྐྱབ་
པའི་སླད་དུ། མགོན་སྐྱབས་དང་། དཔུང་གཉེན་དུ་སྤྱན་འདྲེན་ཅིང་མཆིས་ན།
མཆོད་པའི་ཚོགས་སྦྱར་བའི་ཕོ་བྲང་གི་དཀྱིལ་ འཁོར་ འདིར་ གཤེགས་ཤིང༌།
-77-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
གདན་འཛོམ་པ་ཆེན་པོ་མཛད་དེ། བྱིན་གྱིས་བརླབ་པར་ཅི་གནང་གནང་བར་
མཛད་དུ་གསོལ། བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་
འཇམ་དཔལ་གཞོན་ནུར་གྱུར་པ་དང་དཔལ་ཕྱག་ན་རྡོ་རྗེ་དང་རྒྱལ་བའི་སྲས་
སྐྱབས་གྲོལ་ལསྩོགས་པ། བྱང་ཆུབ་སེམས་དཔའ་སེམས་དཔའ་ཆེན་པོ་གང་དག་
སྔོན་དེ་བཞིན་གཤེགས་པ་བདུན་གྱི་སྨོན་ལམ་གྱི་ཁྱད་པར་རྒྱས་པའི་མདོ་བཀའ་
བསྩལ་པའི་ཚེ། གདན་འཛོམ་པར་འདུས་ཏེ། མདོའི་དོན་བྱིན་གྱིས་བརླབས་
ཤིང་། དེ་བཞིན་གཤེགས་པའི་བཀའ་བསྒྲུབ་པར་ཐུགས་བསྐྱེད་པ་དེ་དག་ཀྱང་།
ཆེ་གེ་མོ་ལསྩོགས་པ་འགྲོ་བ་མང་པོ་བསྐྱབ་པའི་སླད་དུ། མགོན་སྐྱབས་དང་།
དཔུང་གཉེན་དུ་སྤྱན་འདྲེན་ཅིང་། མཆིས་ན། ཡང་མཆོད་པའི་ཚོགས་སྦྱར་བའི་
དཀྱིལ་འཁོར་འདིར་གཤེགས་ཤིང་། གདན་འཛོམ་པ་ཆེན་པོ་མཛད་དེ། བྱིན་
གྱིས་བརླབ་པར་ཅི་གནང་གནང་བར་མཛད་དུ་གསོལ། སྔོན་གྱི་དེ་བཞིན་
གཤེགས་པ་གདན་འཛོམ་པ་ཆེན་པོས་བཀའ་གཏད་ཅིང་། སོ་སོ་ནས་ཀྱང་ལྷའི་
ཚིག་བདེན་པས། མདོང་གསོལ་དུ་ཞལ་གྱིས་བཞེས་ཏེ། དམ་པའི་ཆོས་དང་།
འཁོར་རྣམ་བཞི་སྐྱོང་བར་མཛད་ཅིང་། དེ་བཞིན་གཤེགས་པ་བདུན་གྱི་སྨོན་ལམ་
གྱི་ཁྱད་པར་རྒྱས་པའི་མདོ་སྡེ་འདི་ཡང་། ལྷག་པར་ཕྱག་མཚན་དུ་བཞེས་པ།
ལྷའི་དབང་པོ་བརྒྱ་བྱིན་དང་། ཚངས་པ་དང་། རྒྱལ་པོ་ཆེན་པོ་ཡུལ་འཁོར་སྲུང་
དང༌། འཕགས་སྐྱེས་པོ་དང་། མིག་མི་བཟང་དང། རྣམ་ཐོས་ཀྱི་སྲས་ལ་སོགས་
པ་འཕགས་པ་ཆོས་སྐྱོང་བ་ཐམས་ཅད་ཀྱང་། ཆེ་གེ་མོ་ལསྩོགས་པ་འགྲོ་བ་མང་པོ་
བསྐྱབ་པའི་སླད་དུ། མགོན་སྐྱབས་དང་དཔུང་གཉེན་དུ་སྤྱན་འདྲེན་ཅིང་མཆིས་ན།
མཆོད་ པའི་ ཚོགས་ སྦྱར་བའི་ ཕོ་བྲང་ གི་དཀྱིལ་འཁོར་འདིར་ གཤེགས་ཤིང་།
-78-



དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ། །
གདན་འཛོམ་པ་ཆེན་པོ་མཛད་དེ། བྱིན་གྱིས་བརླབ་པར་ཅི་གནང་གནང་བར་
མཛད་དུ་ གསོལ། དེ་ལྟར་སྤྱན་དྲངས་པ་རྣམས་ནམ་མཁའ་ལ་བྱོན་ པར་
བསམ་མོ། །ཆོས་སྐྱོང་འཇིག་རྟེན་སྐྱོང་བ་དབང་དང་ལྡན་བྱ་བ་ལསྩོགས་པས་
སྤྱན་དྲང་ངོ༌། །ཆོས་སྐྱོང་འཇིག་རྟེན་སྐྱོང་བ་དབང་དང་ལྡན། །ཐུགས་རྗེ་ཐབས་
མཁས་ཐུགས་སྒོམ་སྐྱེལ་པོ་ཆེ། །བསྟན་པ་རྒྱས་པའི་སླད་དུ་སྤྱན་འདྲེན་ན། །འགྲོ་
བའི་དོན་ཕྱིར་མཆོད་ཅིང་གཤེགས་སུ་གསོལ། །ལྷ་དང་ལྷ་མིན་གནོད་སྦྱིན་ལྟོ་
འཕྱེ་གྲུལ། །ནམ་མཁའ་ལྡིང་དང་འདབ་བཟང་ལུས་སྲུལ་པོ། །དྲི་ཟ་ལསྩོགས་
གདོན་ གྱི་ རིགས་རྣམས་དང་། །གང་དག་ ས་ ལ་ གནས་ པའི་ རྫུ་ འཕྲུལ་ཅན། །
བདག་གིས་པུས་མོ་ས་ལ་བཙུགས་ནས་ནི། །ཐལ་མོ་སྦྱར་ཏེ་ཁྱེད་ལ་གསོལ་
འདེབས་ན། །བུ་སྨད་བཅས་ཤིང་གཡོག་འཁོར་བཅས་པ་རྣམས། །གསན་ནས་
ཕན་གདགས་ཕྱིར་ནི་འདིར་བྱོན་ཅིག །སྐབས་འདིར་ལྷ་ཀླུ་སྤྱན་དྲངས་པའི་
ཚིགས་སུ་བཅད་པ་བཀླག ཆེ་གེ་མོ་ལསྩོགས་པ་འགྲོ་བ་མང་པོ་བསྐྱབ་པའི་སླད་
དུ། མགོན་སྐྱབས་དང༌། དཔུང་གཉེན་དུ་སྤྱན་འདྲེན་ཅིང་མཆིས་ན། མཆོད་པའི་
ཚོགས་སྦྱར་བའི་ཕོ་བྲང་གི་དཀྱིལ་འཁོར་འདིར་གཤེགས་ཤིང་
། གདན་འཛོམ་པ་
ཆེན་པོ་མཛད་དེ། བྱིན་གྱིས་བརླབ་པར་ཅི་གནང་གནང་བར་མཛད་དུ་གསོལ།
སྔོན་གྱི་དེ་བཞིན་གཤེགས་པ་གདན་འཛོམ་པ་ཆེན་པོའི་སྤྱན་སྔར་དེ་བཞིན་
གཤེགས་པ་བདུན་གྱི་སྨོན་ལམ་གྱི་ཁྱད་པར་རྒྱས་པའི་མདོ་སྡེ་འཆང་བ་དང་།
མཆོད་པ་ལསྩོགས་པ་སེམས་ཅན་དེ་དག་ཕྱག་མཚན་དུ་བཞེས་ཤིང་། བསྲུང་བར་
ཞལ་གྱིས་བཞེས་པ། གནོད་སྦྱིན་གྱི་སྡེ་དཔོན་ཆེན་པོ་ཇི་འཇིགས་དང་། གནོད་
སྦྱིན་གྱི་སྡེ་དཔོན་ཆེན་པོ་རྡོ་རྗེ་དང་། གནོད་སྦྱིན་གྱི་སྡེ་དཔོན་ཆེན་པོ་རྒྱན་འཛིན་
-79-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
དང༌། གནོད་སྦྱིན་གྱི་སྡེ་དཔོན་ཆེན་པོ་གཟའ་འཛིན་དང་། གནོད་སྦྱིན་གྱི་སྡེ་
དཔོན་ཆེན་པོ་རླུང་དང༌། གནོད་སྦྱིན་གྱི་སྡེ་དཔོན་ཆེན་པོ་གནས་བཅས་དང་།
གནོད་སྦྱིན་གྱི་སྡེ་དཔོན་ཆེན་པོ་དབང་འཛིན་དང་། གནོད་སྦྱིན་གྱི་སྡེ་དཔོན་ཆེན་
པོ་གཏུང་འཛིན་དང་། གནོད་སྦྱིན་གྱི་སྡེ་དཔོན་ཆེན་པོ་སྨྲ་འཛིན་དང༌། གནོད་
སྦྱིན་གྱི་སྡེ་དཔོན་ཆེན་པོ་བསམ་འཛིན་དང༌། གནོད་སྦྱིན་གྱི་སྡེ་དཔོན་ཆེན་པོ་
གཡོ་བ་འཛིན་དང་། གནོད་སྦྱིན་གྱི་སྡེ་དཔོན་ཆེན་པོ་རྫོགས་བྱེད་དེ། གནོད་སྦྱིན་
གྱི་སྡེ་དཔོན་ཆེན་པོ་བཅུ་གཉིས་པོ་ཐམས་ཅད་ལ་ཡང་། སྔོན་གྱི་ཐུགས་དམ་
བཟང་པོ་ལས་གླེངས་ཏེ། ཆེ་གེ་མོ་ལསྩོགས་ལ་འགྲོ་བ་མང་པོ་བསྐྱབ་པའི་སླད་
དུ། མགོན་སྐྱབས་ དང་། དཔུང་ གཉེན་ དུ་ སྤྱན་ འདྲེན་ ཞིང་། མཆིས་ ན། མཆོད་
པའི་ ཚོགས་ སྦྱར་བའི་ཕོ་བྲང་གི་དཀྱིལ་ འཁོར་ འདིར་ གཤེགས་ཤིང་། གདན་
འཛོམ་པ་ཆེན་པོ་མཛད་དེ། བྱིན་གྱིས་བརླབ་པར་ཅི་གནང་གནང་བར་མཛད་དུ་
གསོལ། སྐབས་འདིར་སྤྱན་དྲངས་ཚིགས་སུ་བཅད་པ་ཀློགས། སྤྱན་དྲངས་པ་རྫོགས་པའི་རྗེས་ལ།
སོ་སོའི་ཞིང་ཁམས་ནས། དེ་བཞིན་གཤེགས་པ་ཐམས་ཅད་མཁྱེན་པ་དང་
འཕགས་པ་ལྷའི་སྙན་དང་། སྤྱན་རྣམ་པར་དག་པ་མངའ་བ་རྣམས་ཀྱིས་གསོལ་
ཅིང་གདམས་མ་ཐག་ཏུ། རྫུ་འཕྲུལ་གྱིས་ནམ་མཁའ་ནས་གཤེགས་ཏེ། གཞལ་
མེད་ཁང་གི་དབུས་ཀྱི་སེང་གེའི་ཁྲི་ཆེན་པོ་བརྒྱད་ལ། དེ་བཞིན་གཤེགས་པ་
བརྒྱད་བཞུགས། གཡོན་གྱི་གྲལ་སྟོད་དུ་འཁོར་བྱང་ཆུབ་སེམས་དཔའ་རྣམས་
བཞུགས། གཡས་གཡོན་གྱི་གྲལ་སྨད་དུ། ལྷའི་དབང་པོ་བརྒྱ་བྱིན་དང་། རྒྱལ་པོ་
ཆེན་པོ་བཞི་དང་། གནོད་སྦྱིན་གྱི་སྡེ་དཔོན་ཆེན་པོ་བཅུ་གཉིས་བཞུགས། གདན་
འཛོམ་པའི་དབུས་སུ་པད་མའི་གདན་ལ། བྱང་ཆུབ་སེམས་དཔའ་འཇམ་དཔལ་
-80-



དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ།
དང་། ཕྱག་ན་རྡོ་རྗེ་དང་། སྐྱབས་གྲོལ་གསུམ་གདན་འཛོམ་པ་ལ་སྔོན་གྱི་ཐུགས་
དམ་བསྐུལ་ཞིང་། གསོལ་བའི་འཕྲིན་ལས་མཛད་ཅིང་བཞུགས་པར་མངོན་དུ་
དམིགས་ཤིང་བསམ། ཕོ་བྲང་གི་དཀྱིལ་ འཁོར་དང༌། མཆོད་ པ་ དང་།
ཚོགས་སྔར་བདེན་པ་བདར་བའི་ཚུལ་དང་འདྲ་བར་གྱུར་པར་བསམ་ཞིང་མོས་
པར་བྱའོ། །སྤྱན་དྲངས་པའི་རྗེས་ལ། འཕགས་པ་གདན་འཛོམ་པ་ལ་སྤྱིར་ཕྱག་
འཚལ་ཞིང་གསོལ་བ་གདབ་པ། དེ་ནས་མཆོད་པའི་ཚོགས་ཀྱིས་བརྒྱན་པའི་ཕོ་
བྲང་ན། འཕགས་པ་གདན་འཛོམ་པ་བཞུགས་པར་མངོན་དུ་དམིགས་བཞིན་དུ།
མཆོད་ཡོན་ལ སྩོགས་པ་མཆོད་པ་ཅི་འབྱོར་པ་དབུལ་ཞིང་ རོལ་མོ་བགྱིད་དུ་
གསོལ། དེ་ནས་ཕྱག་འཚལ་བ་འགྲེང་ཕྱག་ཏུ་བགྱིས་ཏེ། དེ་བཞིན་གཤེགས་པ་
དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མཚན་ལེགས་པར་ཡོངས་
བསྒྲགས་དཔལ་གྱི་རྒྱལ་པོ། ཞམ་རིང་བ་བྱང་ཆུབ་སེམས་དཔའི་འཁོར་བྱེ་བ་
ཁྲག་ཁྲིག་བརྒྱ་སྟོང་དུ་མ་དང་བཅས་པ་ལ་ཕྱག་འཚལ་ལོ། །སྐྱབས་སུ་མཆིའོ། །
དེ་བཞིན་གཤེགས་པ་དགྲ་བཅོམ་ པ་ ཡང་ དག་ པར་ རྫོགས་ པའི་སངས་རྒྱས།
རིན་པོ་ཆེ་དང་ཟླ་བ་དང་པད་མས་རབ་ཏུ་བརྒྱན་པ། མཁས་པ་གཟི་བརྗིད་སྒྲ་
དབྱངས་ཀྱི་རྒྱལ་པོ། བྱང་ཆུབ་སེམས་དཔའི་འཁོར་དཔག་ཏུ་མེད་པ་ལ་ཕྱག་
འཚལ་ལོ། །སྐྱབས་སུ་མཆིའོ། །དེ་བཞིན་གཤེགས་པ་དགྲ་བཅོམ་པ་ཡང་དག་
པར་རྫོགས་པའི་སངས་རྒྱས་གསེར་བཟང་དྲི་མེད་རིན་ཆེན་སྣང་བརྟུལ་ཞུགས་
གྲུབ་པ། བྱང་ཆུབ་སེམས་དཔའ་བྱེ་བ་ཁྲག་ཁྲིག་བརྒྱ་སྟོང་དུ་མས་ཀུན་ནས་
བསྐོར་བ་དང་བཅས་པ་ལ་ཕྱག་འཚལ་ལོ། །སྐྱབས་སུ་མཆིའོ། །དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མྱ་ངན་མེད་
-81-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
མཆོག་དཔལ། བྱང་ཆུབ་སེམས་དཔའ་དཔག་ཏུ་མེད་པས་བསྐོར་བ་དང་བཅས་
པ་ལ་ཕྱག་འཚལ་ལོ། །སྐྱབས་སུ་མཆིའོ། །དེ་བཞིན་གཤེགས་པ་དགྲ་བཅོམ་པ་
ཡང་དག་པར་རྫོགས་པའི་སངས་རྒྱས་ཆོས་བསྒྲགས་རྒྱ་མཚོའི་དབྱངས། བྱང་
ཆུབ་སེམས་དཔའི་ཚོགས་དཔག་ཏུ་མེད་པས་ཀུན་ནས་བསྐོར་བ་དང་བཅས་པ་ལ་
ཕྱག་འཚལ་ལོ། །སྐྱབས་སུ་མཆིའོ། །བཅོམ་ལྡན་འདས་དེ་བཞིན་གཤེགས་པ་
དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཆོས་རྒྱ་མཚོའི་མཆོག་གི་
བློས་རྣམ་པར་རོལ་པ་མངོན་པར་མཁྱེན་པ། བྱང་ཆུབ་སེམས་དཔའི་ཚོགས་
གྲངས་མེད་པས་ཀུན་ནས་བསྐོར་བ་དང་བཅས་པ་ལ་ཕྱག་འཚལ་ལོ། །སྐྱབས་སུ་
མཆིའོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་སྨན་གྱི་བེ་ཌཱུརྱ་འོད་ཀྱི་རྒྱལ་པོ་འཁོར་དང་བཅས་པ།
བྱང་ཆུབ་སེམས་དཔའ་ཉི་མ་ལྟར་རྣམ་པར་སྣང་བྱེད་དང་། ཟླ་བ་ལྟར་རྣམ་པར་
སྣང་བྱེད་ལསྩོགས་པ་བྱང་ཆུབ་སེམས་དཔའི་ཚོགས་གྲངས་མེད་དཔག་ཏུ་མེད་པ་
དང་བཅས་པ་ལ་ཕྱག་འཚལ་ལོ། །སྐྱབས་སུ་མཆིའོ། །སྟོན་པ་བཅོམ་ལྡན་འདས་
ཤཱཀྱ་ཐུབ་པ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་དཔལ་ཤཱཀྱ་ཐུབ་པ་ལ་གུས་པར་ཕྱག་འཚལ་ལོ། །སྐྱབས་སུ་མཆིའོ།།
བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་འཇམ་དཔལ་གཞོན་
ནུར་གྱུར་པ་དང་། ཕྱག་ན་རྡོ་རྗེ་དང་། སྐྱབས་གྲོལ་ལསྩོགས་པ་ལ་ཕྱག་འཚལ་
ལོ། །སྐྱབས་སུ་མཆིའོ། །རྒྱལ་པོ་ཆེན་པོ་བཞི་ལསྩོགས་པ་དམ་པའི་ཆོས་སྐྱོང་བ་
ཐམས་ཅད་ལ་ཕྱག་འཚལ་ལོ། །སྐྱབས་སུ་མཆིའོ། །གནོད་སྦྱིན་གྱི་སྡེ་དཔོན་ཆེན་
པོ་ཇི་འཇིགས་ལསྩོགས་ཏེ། གནོད་སྦྱིན་གྱི་སྡེ་དཔོན་ཆེན་པོ་བཅུ་གཉིས་ལ་ཕྱག་
-82-



----
དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ།
འཚལ་ལོ། །སྐྱབས་སུ་མཆིའོ། །འཕགས་པའི་ཚོགས་དེ་དག་ཐམས་ཅད་ལ་
མཆོད་ཡོན་དང་། བྱུག་པ་དང་། མེ་ཏོག་དང་། བདུག་སྤོས་དང་། ཞལ་ཟས་དང་།
མར་མེ་དང་། རོལ་མོ་དང་། སིལ་སྙན་དང་། གདུགས་དང་། བ་དན་ལསྩོགས་པ་
དངོས་སུ་འབྱོར་པ་འདི་དག་དབུལ་ལོ་མཆོད་དོ། །འཕགས་པའི་ཚོགས་དེ་དག་
ཐམས་ཅད་ལ། ཕྱོགས་བཅུ་ན་བདག་པོས་མ་བཟུང་བའི་ལྷ་དང་མིའི་རྫ་ས་དམ་
པ༑ བདེ་བའི་ཡོ་བྱད་ཕུན་སུམ་ཚོགས་པ་ཐམས་ཅད་དབུལ་ལོ་མཆོད་དོ། །
འཕགས་པའི་ཚོགས་དེ་དག་ཐམས་ཅད་ལ། གཟུངས་དང་། རིག་པའི་མཐུ་དང་
མོས་པའི་སྟོབས་ཀྱིས་བསྐྱེད་པའི་མཆོད་པའི་སྤྲིན་བཟང་པོ་སྤྱོད་པའི་སྨོན་ལམ་
ལས་བྱུང་བའི་རྒྱ་མཚོ་ཐམས་ཅད་ཀྱིས་ནམ་མཁའི་མཐའ་ཀླས་པ། ཆོས་ཀྱི་
དབྱིངས་སུ་གཏོགས་པ་ཐམས་ཅད་རྒྱས་པར་བཀང་སྟེ། དབུལ་ལོ། །མཆོད་དོ། །
མིང་འདི་ཞེས་བགྱི་བ་དང་། བདག་ཅག་གིས། ཐོག་མ་མ་མཆིས་པ་ནས། འཁོར་
བ་ན་འཁོར་བའི་ཚེ་རབས་ཐམས་ཅད་དུ། སྡིག་པ་མི་དགེ་བའི་ལས་མདོར་ན།
མི་བགྱི་བར་རིགས་པ་ལས་ནི་བགྱིས། བགྱི་བར་འོས་པ་ལས་ནི་མ་བགྱིས་
པ་ལསྩོགས་པའི་དངོས་པོ། སྡིག་པ་ཅི་མཆིས་པ་ཐམས་ཅད་ཡང་དག་པར་
འཆགས་སོ། །དུས་གསུམ་ གྱི་འཕགས་པ་དང་། སྐྱེ་བོ་དགེ་བ་མཐའ་དག་གི་
བསོད་ནམས་ཐམས་ཅད་ལ་རྗེས་སུ་ཡི་རང་ངོ༌། །ཕྱོགས་བཅུའི་རྒྱལ་བ་ཐམས་
ཅད་ལ་ཆོས་ཀྱི་འཁོར་ལོ་བླ་ན་མེད་པ་བསྐོར་བར་བསྐུལ་ལོ། །འཇིག་རྟེན་གྱི་
སྒྲོལ་མ་གང་མྱ་ངན་ལས་འདའ་བའི་ཚུལ་སྟོན་པར་བཞེད་པ་དེ་དག་ཐམས་ཅད་
ལ༑ མྱ་ངན་ལས་མི་འདའ་བར་འཇིག་རྟེན་གྱི་དོན་མཛད་ཅིང་། ཡུལ་དུ་བཞུགས་
པར་གསོལ་བར་འཚལ་ལོ། །བཅོམ་ལྡན་འདས་གདན་འཛོམ་པ་ཆེན་པོ་དགོངས་
-83-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།།
སུ་གསོལ། །བཅོམ་ལྡན་འདས་ཐུགས་རྗེ་ཆེན་པོ་རྣམས་ཀྱིས། སླད་མའི་དུས་ལྔ་
བརྒྱ་ཐ་མ་ལ་དམ་པའི་ཆོས་ལྟར་བཅོས་པ་འབྱུང་བ་ན། སེམས་ཅན་ལས་ཀྱི་སྒྲིབ་
པ་སྣ་ཚོགས་ཀྱིས་བསྒྲིབས་པ། མྱ་ངན་དང་། སྡུག་བསྔལ་སྣ་ཚོགས་ཀྱིས་གཙེས་
པ༑ འཕོངས་པར་གྱུར་པའི་སེམས་ཅན་ཐམས་ཅད་རྗེས་སུ་བཟུང་ཞིང་། ལྷ་དང་
མི་རྣམས་ཀྱི་དོན་དང༌། ཕན་པ་དང་བདེ་བའི་སླད་དུ། སྔོན་བཅོམ་ལྡན་འདས་དེ་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བདུན་
གྱིས། ཐབས་མཁས་པ་དང་། སྔོན་གྱི་སྨོན་ལམ་རྒྱས་པ་རླབས་པོ་ཆེ་ཇི་ལྟར་
བཏབ་ཅིང་བྱིན་གྱིས་བརླབས་པ་དང་། དོན་དེ་ཉིད་ད་ལྟར་བདག་ཅག་གི་སྟོན་པ་
བཅོམ་ལྡན་འདས་ཤཱཀྱ་ཐུབ་པས་ཇི་ལྟར་བཀའ་བསྩལ་ཅིང་བྱིན་གྱིས་བརླབས་པ་
དང༌། འཕགས་པ་འཇམ་དཔལ་དང་། ཕྱག་ན་རྡོ་རྗེ་དང་། སྐྱབས་གྲོལ་ལསྩོགས་
པ་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱིས། བཅོམ་ལྡན་འདས་
དེ་དག་གི་བཀའ་ལུང་ཡང་དག་པར་སྒྲུབ་པ་དང་། སོ་སོའི་དགོངས་སྤྱོད་རྒྱ་ཆེན་
པོ་རྫོགས་པར་བསྐང་བའི་སླད་དུ། མདོ་སྡེའི་དོན་སྒྲུབ་པའི་འཕྲིན་ལས་མཛད་
པར་འཕགས་པའི་བཀའ་ལུང་བརྟགས་པ་ཞལ་གྱིས་བཞེས་ཤིང༌། ཇི་ལྟར་བྱིན་
གྱིས་བརླབས་པ་དང༌། ཚངས་པ་དང་། ལྷའི་དབང་པོ་བརྒྱ་བྱིན་དང་། རྒྱལ་པོ་
ཆེན་པོ་བཞི་དང་། གནོད་སྦྱིན་གྱི་སྡེ་དཔོན་ཆེན་པོ་བཅུ་གཉིས་ལསྩོགས་ཏེ། ལྷའི་
དགེ་བསྙེན་ཆེན་པོ་ཐམས་ཅད་ཀྱིས། གདན་འཛོམ་པའི་སྤྱན་སྔར། མདོ་སྡེ་དང་
མདོ་སྡེ་འཛིན་པའི་སེམས་ཅན་བསྲུང་བ་དང་། བསྐྱབ་པར་ ཇི་ ལྟར་ ཞལ་གྱིས་
བཞེས་པ་ལསྩོགས་པ་སྔོན་འཕགས་པ་རྣམས་ཀྱིས། ཇི་ལྟར་བྱིན་གྱིས་བརླབས་
ཤིང་བཀའ་བསྩལ་པའི་མདོ་སྡེ་ལས་བྱུང་བ་བཞིན་དུ། བཅོམ་ལྡན་འདས་དེ་
-84-



2
དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ། །
བཞིན་གཤེགས་པ་སྲས་དང་བཅས་པ་དེ་རྣམས་གདན་འཛོམ་པར་མཛད་པའི་ཕོ་
བྲང་གི་དཀྱིལ་འཁོར་བཤམས་པ། འབྱོར་པའི་སྟོབས་ཅི་མཆིས་པས་མཆོད་པའི་
ཚོགས་སྦྱར་ནས། གདན་འཛོམ་པའི་སྤྱན་སྔར་མཚན་ནས་བརྗོད་དེ། མཆོད་པ་
འབུལ་བསྐུལ་ཞིང་སྨོན་ལམ་གསོལ་ཏེ། བཀའ་དྲིན་ནོད་ཅིང་མཆིས་ན། གདན་
འཛོམ་ པས། སྔོན་ ཇི་ ལྟར་ བྱིན་གྱིས་བརླབས་ཤིང་ བཀའ་བསྩལ་པ་ བཞིན་དུ།
མདོ་སྡེའི་ཆོ་ག་ཡོངས་སུ་རྫོགས་པར་མཛད་ཅིང་། ཕན་ཡོན་ཇི་སྐད་བྱུང་བའི་
བཀའ་དྲིན་ཐམས་ཅད་ཆེ་གེ་མོ་ལསྩོགས་པ་བདག་ཅག་གིས་འཕྲལ་དུ་འཐོབ་
པར་ གསལ་ བར་ ཅི་ གནང་ གསལ་དུ་ གསོལ། དེའི་འོག་ཏུ་འཕགས་པ་རྣམས་ལ་རེ་རེ་ཞིང་
མཆོད་པ་འབུལ་ཞིང་སྨོན་ལམ་གདབ་པར་བགྱིའོ། །དེ་བཞིན་གཤེགས་པ་མཚན་ལེགས་པར་ཡོངས་
བསྒྲགས་དཔལ་གྱི་རྒྱལ་པོའི་མཚན་ནས་བརྗོད་དེ་མཆོད་ནས། སྨོན་ལམ་དུ་གསོལ་བ། །
བཅོམ་ ལྡན་ འདས་ དེ་ བཞིན་ གཤེགས་ པ་ དགྲ་ བཅོམ་ པ་ ཡང་ དག་ པར་
རྫོགས་པའི་སངས་རྒྱས་མཚན་ལེགས་པར་ཡོངས་བསྒྲགས་དཔལ་གྱི་རྒྱལ་པོ་ལ་
ཕྱག་ འཚལ་ ལོ། །མཆོད་ དོ། །སྐྱབས་ སུ་ མཆིའོ། །དེ་སྐད་ལན་བདུན་བཟླ། སྐབས་འདིར་
མཆོད་པ་ཅི་འབྱོར་པ་དབུལ། དེང་ རྒྱལ་ པ་ སྲས་ དང་ བཅས་ པའི་ཚོགས་ གདན་འཛོམ་
པའི་སྤྱན་སྔར། དེ་བཞིན་གཤེགས་པ་མཚན་ལེགས་པར་ཡོངས་དཔལ་གྱི་རྒྱལ་
པོའི་མཚན་ཐོས་ཏེ། ཡིད་ལ་དྲན་ཞིང་ལན་བདུན་བརྗོད་པ་དང༌། ཕྱག་འཚལ་
ཞིང་མཆོད་པ་ལསྩོགས་པའི་མཐུས། དེ་བཞིན་གཤེགས་པ་མཚན་ལེགས་པར་
ཡོངས་བསྒྲགས་དཔལ་གྱི་རྒྱལ་པོའི་སྔོན་གྱི་སྨོན་ལམ་ཁྱད་པར་ཅན་དང་མཐུན་
པར། བདག་ཅག་ལསྩོགས་པ་སེམས་ཅན་གང་དག་ནད་སྣ་ཚོགས་ཀྱིས་ལུས་
ཡོངས་སུ་གཟིར་ཅིང་། རིམས་དང་། གཤེད་བྱེད་དང་། བྱད་དང་རོ་ལངས་དང་།
-
-
-85-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
འཇིགས་པ་སྣ་ཚོགས་ཀྱིས་གཙེས་པ། དེ་དག་ཐམས་ཅད་ཀྱི་གནོད་པ་དང་། ནད་
ཐམས་ཅད་འཕྲལ་དུ་བྱང་ཞིང་། གཏན་དུ་རབ་ཏུ་ཞི་བར་གྱུར་ཅིག བྱང་ཆུབ་ཀྱི་
མཐར་ཐུག་གི་བར་དུ་རིམས་དང༌། སྡིག་པ་ཅན་གྱི་གདོན་རྣམས་མེད་པར་གྱུར་
ཅིག རབ་ཏུ་ཞི་བར་གྱུར་ཅིག བདག་ཅག་ལསྩོགས་པ་སེམས་ཅན་གང་དག་
ལོང་བ་དང་། འོན་པ་དང་། མྱོས་པ་དང་། ཤ་བཀྲ་དང་། ནད་ཚབས་ཆེན་པོས་
བཏབ་པར་གྱུར་པ་དེ་དག་ཐམས་ཅད་བྱང་ཆུབ་ཀྱི་མཐར་ཐུག་གི་བར་དུ། དབང་
པོ་ཐམས་ཅད་ཡོངས་སུ་ཚང་བར་གྱུར་ཅིག སྡུག་བསྔལ་ཐམས་ཅད་རྒྱུན་ཆད་
པར་གྱུར་ཅིག བདག་ཅག་ལསྩོགས་པ་སེམས་ཅན་གང་དག་འདོད་ཆགས་དང་།
ཞེ་སྡང་དང་། གཏི་མུག་གིས་བསྒྲིབས་པ། མཚམས་མེད་པ་ལྔ་བྱེད་པ། བྱ་བ་མ་
ཡིན་པའི་སྤྱོད་པ་མང་བ། དམ་པའི་ཆོས་སྤོང་བ། སྡིག་པ་མི་དགེ་བའི་ལས་སྣ་
ཚོགས་བྱེད་པ། ངན་སོང་གསུམ་དང༌། སེམས་ཅན་དམྱལ་བར་འགྲོ་བར་གྱུར་པ་
དང་། སེམས་ཅན་དམྱལ་པ་ཆེན་མོར་སྐྱེས་ནས་སྡུག་བསྔལ་གྱི་ཚོར་བ་མྱོང་བ་དེ་
དག་ཐམས་ཅད་ཀྱི། མཚམས་མེད་པ་ལྔ་ལསྩོགས་པ་ལས་ཀྱི་སྒྲིབ་པ་ཐམས་ཅད་
ཡོངས་སུ་བྱང་ཞིང་ཟད་པར་གྱུར་ཅིག ལྷ་ཡུལ་པའི་ལྷའི་བདེ་བ་དང་། མིའི་བདེ་
བ་མྱོང་བར་གྱུར་ཅིག བདག་ཅག་ལསྩོགས་པ་སེམས་ཅན་གང་དག་དབུལ་པོར་
གྱུར་ཏེ། ཟས་དང་། སྐོམ་དང་། གོས་དང་། ནོར་དང་། འབྲུ་དང་། མལ་ཆ་དང་།
སྤོས་དང་། ཕྲེང་བ་དང་། ཡོ་བྱད་མི་བདོག་པ་དེ་དག་ཐམས་ཅད་བྱང་ཆུབ་ཀྱི་
མཐར་ཐུག་གི་བར་དུ། དབྱིག་དང་། གོས་དང་། ནོར་དང་། འབྲུ་དང་། མལ་ཆ་
དང༌། སྤོས་དང་། ཕྲེང་བ་དང་། ཡོ་བྱད་འཕེལ་བར་གྱུར་ཅིག བདག་ཅག་ལ་
སྩོགས་པ་སེམས་ཅན་གང་དག་བཅིང་བ་དང་། བརྡེག་པ་དང་། གོ་རར་གཞུག་པ་
-86-



དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ། །
དང༌། མཚོན་ཆའི་ཚོགས་རྣམ་པ་སྣ་ཚོགས་ཀྱིས་ལུས་ཡོངས་སུ་གཟིར་བ་དེ་དག་
ཐམས་ཅད་བྱང་ཆུབ་ཀྱི་མཐར་ཐུག་གི་བར་དུ། བཅིང་བ་དང་བརྡེག་པ་ཐམས་
ཅད་ལས་ཡོངས་སུ་ཐར་པར་གྱུར་ཅིག ལུས་ཀྱི་གདུང་བ་ཐམས་ཅད་རྒྱུན་ཆད་
པར་གྱུར་ཅིག བདག་ཅག་ལསྩོགས་པ་སེམས་ཅན་ཐམས་ཅད་གང་དག་མགོན་
མེད་ པར་ གྱུར་པ། ལུས་ལ་གདུང་བའི་མེ་འབར་ བ་དང་། སེང་གེ་དང༌། སྟག་
དང༌། དོམ་དང་། དྲེད་དང་། སྤྲུལ་གདུག་པའི་ནང་དུ་ཆུད་དེ། སྲོག་ལ་བབ་ཅིང་
ཉམ་ཐག་པ་དེ་དག་ཐམས་ཅད་བྱང་ཆུབ་ཀྱི་མཐར་ཐུག་གི་བར་དུ། ལུས་ལ་
གདུང་པའི་མེ་འབར་བ་ཐམས་ཅད་རབ་ཏུ་ཞི་བར་གྱུར་ཅིག སེང་གེ་དང་། སྟག་
དང༌། དོམ་དང་
། དྲེད་དང་
། སྦྲུལ་གདུག་པ་དེ་དག་ཀྱང་བྱམས་པ་ལ་གནས་པར་
གྱུར་ ཅིག འཇིགས་ པ་ མེད་ པ་ དང༌། ཞི་ བའི་ གནས་ ལ་ གནས་ པར་གྱུར་ཅིག
བདག་ཅག་ལསྩོགས་པ་སེམས་ཅན་གང་དག་ཕན་ཚུན་འཐབ་པ་དང༌། རྩོད་ཅིང་
འགྱེད་ལ། འཁྲུགས་ཤིང་འཇིགས་སྐྲག་ནས་སྔངས་པ་དེ་དག་ཐམས་ཅད།
བྱང་ཆུབ་ཀྱི་མཐར་ཐུག་གི་བར་དུ། འཐབ་རྩོད་དང་། འགྱེད་པ་ཐམས་ཅད་རབ་
ཏུ་ཞི་བར་གྱུར་ཅིག ཕན་ཚུན་བྱམས་པ་ལ་གནས་པར་གྱུར་ཅིག བདག་ཅག་ལ
སྩོགས་པ་སེམས་ཅན་གང་དག་ཆུའི་ནང་དུ་སོང་སྟེ་གྲུར་ཞུགས་པ། གླིང་མེད་པར་
ཕྱིན་པ། སྲོག་འདོན་པ་ཆུ་ཀླུང་དང་རྒྱ་མཚོའི་ནང་དུ་སོན་ཏེ། སྨྲེ་སྔགས་སྣ་ཚོགས་
འདོན་པ་དེ་དག་ཐམས་ཅད། བྱང་ཆུབ་ཀྱི་མཐར་ཐུག་གི་བར་དུ་ཆུ་ཀླུང་ཆེན་པོ་དེ་
དག་ལས། དབུགས་འབྱིན་པ་སྦྱིན་པར་གྱུར་ཅིག འདི་ནས་ཤི་འཕོས་ནས་ཀྱང་
དེ་བཞིན་གཤེགས་པ་དགྲ་བཅོམ་ པ་ ཡང་ དག་ པར་ རྫོགས་ པའི་ སངས་ རྒྱས་
མཚན་ལེགས་པར་ཡོངས་བསྒྲགས་དཔལ་གྱི་རྒྱལ་པོའི་སངས་རྒྱས་ཀྱི་ཞིང་དུ།
-87-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
པད་མའི་སྙིང་པོའི་སེང་གེའི་ཁྲི་ལ་བརྫུས་ཏེ་སྐྱེ་ཞིང་། སྐྱེས་མ་ཐག་ཏུ་གཟུངས་
དང༌། ཏིང་ངེ་འཛིན་ལསྩོགས་པ་ཡོན་ཏན་གྱི་ཚོགས་ཐམས་ཅད་མངོན་དུ་གྱུར་ཏེ།
སྟོན་པ་བླ་ན་མེད་པ་མཚན་ལེགས་པར་ཡོངས་བསྒྲགས་དཔལ་གྱི་རྒྱལ་པོ་ལ
སྩོགས་པ། ཕྱོགས་བཅུའི་སངས་རྒྱས་ཐམས་ཅད་བཀའ་ལུང་ཡང་དག་པར་ནོད་
པ་དང་། ཐུགས་མཉེས་པར་བགྱིད་ཅིང་། སྐད་ཅིག་གཅིག་ལ་སངས་རྒྱས་ཀྱི་ཞིང་
ཐམས་ཅད་དུ་ཐོགས་པ་མེད་པར་འཇུག་པར་གྱུར་ཅིག
དེ་བཞིན་གཤེགས་པ་རིན་པོ་ཆེ་དང་ཟླ་བ་དང་པད་མས་རབ་ཏུ་བརྒྱན་པ།
མཁས་པ་གཟི་བརྗིད་སྒྲ་དབྱངས་ཀྱི་རྒྱལ་པོའི་མཚན་ནས་བརྗོད་དེ་མཆོད་ནས།
སྨོན་ལམ་དུ་གསོལ་བ། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་
ཡང་དག་པར་རྫོགས་པའི་སངས་རྒྱས་རིན་པོ་ཆེ་དང་ཟླ་བ་དང་པད་མས་རབ་ཏུ་
བརྒྱན་པ། མཁས་པ་གཟི་བརྗིད་ཀྱི་སྒྲ་དབྱངས་ཀྱི་རྒྱལ་པོ་ལ་ཕྱག་འཚལ་ལོ། །
མཆོད་ དོ། །སྐྱབས་ སུ་ མཆིའོ། །དེ་སྐད་ལན་བདུན་བཟླ། སྐབས་འདིར་མཆོད་པ་ཅི་འབྱོར་པ་
དབུལ། དེང་རྒྱལ་བ་སྲས་དང་བཅས་པའི་ཚོགས་གདན་འཛོམ་པའི་སྤྱན་སྔར།
དེ་ བཞིན་ གཤེགས་ པ་ རིན་པོ་ཆེ་དང་ཟླ་བ་དང་ པད་མས་ རབ་ཏུ་བརྒྱན་པ།
མཁས་པ་གཟི་བརྗིད་ཀྱི་སྒྲ་དབྱངས་ཀྱི་རྒྱལ་པོའི་མཚན་ཡིད་ལ་དྲན་ཞིང་ལན་
བདུན་བརྗོད་པ་དང་། ཕྱག་འཚལ་ཞིང་མཆོད་པ་ལསྩོགས་པའི་མཐུས། བཅོམ་
ལྡན་འདས་རིན་པོ་ཆེ་དང་ཟླ་བ་དང་པད་མས་རབ་ཏུ་བརྒྱན་པ། མཁས་པ་གཟི་
བརྗིད་ ཀྱི་ སྒྲ་དབྱངས་ ཀྱི་ རྒྱལ་པོའི་ སྔོན་ གྱི་སྨོན་ ལམ་ ཁྱད་ པར་ མཐུན་ པར།
བདག་ཅག་ལསྩོགས་པ་སེམས་ཅན་གང་དག་ཞིང་ལས་ཀྱི་མཐའ་དང་། ཚོང་ལ་
དགའ་སྟེ། གཡེང་བ་སྣ་ཚོགས་མང་པོས། དགེ་བའི་ཆོས་རྣམས་དང་། བྱང་ཆུབ་
-88-



དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ། །
ཀྱི་སེམས་ཡིད་ལ་བྱེད་པ་ལས་ཡོངས་སུ་ཉམས་ཏེ་འཁོར་བ་ན་འཁྱམ་ལ། སོ་
སོར་འཁོར་བའི་སྡུག་བསྔལ་རྣམས་མྱོང་བ་དང་། རྒ་བ་དང་། ན་བ་དང་། རྒུད་པ་
དང་། འཆི་བ་དང་། མྱ་ངན་དང་། སྨྲེ་སྔགས་འདོན་པ་དང་། སྡུག་བསྔལ་བ་དང་།
ཡིད་མི་བདེ་བ་དང༌། འཁྲུགས་པ་སྣ་ཚོགས་མྱོང་བ་དེ་དག་ཐམས་ཅད་བླ་ན་
མེད་པའི་བྱང་ཆུབ་ཏུ་སངས་རྒྱས་ཀྱི་བར་དུ། བསམས་མ་ཐག་ཏུ་བཟའ་བ་དང༌།
བགོ་བ་དང་བཏུང་བ་དང་། ལོངས་སྤྱོད་དང་། ཡོངས་སུ་སྤྱོད་པ་དང་། ནོར་དང་།
འབྲུ་དང༌། དབྱིག་དང་། གསེར་རྣམས་འབྱུང་ཞིང་འབྱོར་པ་ཕུན་སུམ་ཚོགས་པར་
གྱུར་ཅིག དགེ་བའི་ཆོས་རྣམས་ཀྱིས་རྣམ་པར་འཕེལ་བར་གྱུར་ཅིག བྱང་ཆུབ་ཀྱི་
སེམས་ ཡིད་ལ་བྱེད་པ་དང་མི་འབྲལ་བར་འགྱུར་ཅིག ངན་སོང་གསུམ་དང་
སེམས་ཅན་དམྱལ་བ་ལསྩོགས་པའི་འཁོར་བའི་སྡུག་བསྔལ་ཐམས་ཅད་ལས་
ཡོངས་སུ་ཐར་པར་གྱུར་ཅིག བདག་ཅག་ལསྩོགས་པ་སེམས་ཅན་གང་དག་གྲང་
བ་དང་། ཚ་བ་དང༌། བཀྲེས་པ་དང༌། སྐོམ་པས་ལུས་ ཡོངས་སུ་གདུངས་ཤིང་།
སྡུག་བསྔལ་གྱི་ཚོར་བས་ཉམ་ཐག་པ་དེ་དག་ཐམས་ཅད་ཀྱི་སྔོན་གྱི་ལས་ཀྱི་སྒྲིབ་
པ་དེ་དག་ཡོངས་སུ་བྱང་བར་གྱུར་ཅིག སྐྱེ་བ་དེ་ཡང་ཐ་མར་གྱུར་ཅིག བླ་ན་མེད་
པའི་བྱང་ཆུབ་ཏུ་སངས་རྒྱས་ཀྱི་བར་དུ། སྐྱེ་བའི་སྡུག་བསྔལ་ཐམས་ཅད་ལས་
ཡོངས་སུ་ཐར་བར་གྱུར་ཅིག ལྷའི་བདེ་བ་མྱོང་བར་གྱུར་ཅིག བུད་མེད་གང་ནད་
སྣ་ཚོགས་ཀྱིས་ལུས་ཡོངས་སུ་གང་ཞིང་། བུད་མེད་ཀྱི་སྐྱེ་གནས་ལ་སྨོད་པ་དང་།
སེམས་ཅན་གང་དག་བཙས་པའི་དུས་ཀྱི་སྡུག་བསྔལ་གྱི་ཚོར་བ་མྱོང་བ་དེ་དག་
ཐམས་ཅད་རྒྱུན་ཆད་པར་གྱུར་ཅིག་སྐྱེ་བ་དེ་ཡང་ཐ་མར་གྱུར་ཅིག བྱང་ཆུབ་ཀྱི་
མཐར་ཐུག་གི་བར་དུ། སྐྱེས་པ་ཉིད་ཐོབ་པར་གྱུར་ཅིག བདག་ཅག་ལསྩོགས་པ་
-89-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
སེམས་ཅན་གང་དག་འཆི་བ་དང་། དགྲ་དང་། གནོད་པས་གཙེས་པ་དང་། ཕན་
ཚུན་ཕ་མ་དང་། སྲིང་མོ་དང་། མཛའ་བཤེས་དང་། ཉེ་དུའི་མྱ་ངན་མྱོང་ཞིང་སྡུག་
བསྔལ་བ་དང་། མྱ་ངན་གྱི་ཟུག་རྔུས་ལུས་ལ་ཟུག་པ་དེ་དག་ཐམས་ཅད་བྱང་ཆུབ་
ཀྱི་མཐར་ཐུག་གི་བར་དུ། འཆི་བ་དང་། དགྲ་དང༌། དགོན་པའི་གནོད་པ་ཐམས་
ཅད་རབ་ཏུ་ཞི་བར་གྱུར་ཅིག མྱ་ངན་དང་སྡུག་བསྔལ་དང་བྲལ་བར་གྱུར་ཅིག
བདག་ཅག་ལསྩོགས་པ་སེམས་ཅན་གང་དག་མཚན་མོའི་མུན་པ་མུན་ནག་ན་རྣམ་
པར་རྒྱུ་བ། ལས་ཀྱི་མཐའ་རྣམ་པ་སྣ་ཚོགས་ལ་ཞུགས་པ། སྡིག་པ་ཅན་གྱི་གདོན་
སྣ་ཚོགས་ཀྱིས་གཙེས་པ། འཇིགས་པས་སྨྲེ་སྔགས་སྣ་ཚོགས་འདོན་པ་དེ་དག་
ཐམས་ཅད། བྱང་ཆུབ་ཀྱི་མཐར་ཐུག་གི་བར་དུ། མུན་པ་མུན་ནག་ཐམས་ཅད་
མེད་པར་གྱུར་ཅིག སྡིག་པ་ཅན་གྱི་གདོན་ཐམས་ཅད་བྱམས་པ་ལ་གནས་
པར་གྱུན་ཅིག མཆོད་པ་དང༌། རིམ་གྲོ་བྱ་བ་ཐམས་ཅད་ དང༌། སྣ་ཚོགས་ལ་
མངོན་པར་བརྩོན་པར་གྱུར་ཅིག བདག་ཅག་ལསྩོགས་པ་སེམས་ཅན་གང་
དག་དམན་པ་ལ་མོས་ཤིང་། ཤེས་རབ་ཆུང་ལ་དྲན་པ་རྨོངས་ཏེ། དགེ་བའི་ཆོས་
རྣམས་དང་། སྟོབས་དང་། བྱང་ཆུབ་ཀྱི་ཡན་ལག་དང་། ཏིང་ངེ་འཛིན་དང་།
གཟུངས་ཀྱི་སྒོ་རྣམས་དང་། སངས་རྒྱས་དང་ཆོས་དང་། དགེ་འདུན་རྗེས་སུ་དྲན་
པ་ལས་ཡོངས་སུ་ཉམས་པ་ དེ་ དག དགེ་བའི་ཆོས་རྣམས་དང་། དྲན་པ་དང༌།
སྟོབས་ དང༌། བྱང་ཆུབ་ཀྱི་ཡན་ལག་དང་། གཟུངས་ ཀྱི་སྒོ་རྣམས་དང་། སངས་
རྒྱས་དང་ཤེས་རབ་ཆེན་པོ་རྗེས་སུ་རྒྱུ་བར་གྱུར་ཅིག བདག་ཅག་ལ སྩོགས་པ་
སེམས་ཅན་གང་དག་དམན་པ་ལ་མོས་ཤིང་། ཉན་ཐོས་ཀྱི་ཐེག་པ་ལ་འདོད་པ་
བསྐྱེད་དེ། དེ་ལ་གནས་ཤིང་། བླ་ན་མེད་པ་ཡང་དག་པར་རྫོགས་པའི་བྱང་ཆུབ་
-
-90-



དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ། །
ལ་རྒྱབ་ཀྱིས་ཕྱོགས་པར་གྱུར་པ་དེ་དག་ཐམས་ཅད། ནམ་ཡང་བླ་ན་མེད་པ་ཡང་
དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་གྱུར་ཅིག ཉན་ཐོས་དང་།
རང་སངས་རྒྱས་ཀྱི་ས་ལས་ཡང་དག་པར་འདའ་བར་གྱུར་ཅིག བྱང་ཆུབ་ཀྱི་
སེམས་ཡིད་ལ་བྱེད་པ་དང་མི་འབྲལ་བར་གྱུར་ཅིག བདག་ཅག་ལ སྩོགས་པ་
སེམས་ཅན་གང་དག་བསྐལ་པ་བཟང་པོ་ཟད་པའི་ཚེ། འཛམ་བུའི་གླིང་ཀུན་ཏུ་
འབར་ཞིང་རབ་ཏུ་འཁྲུག་པར་གྱུར་ཏེ། ངུ་ཞིང་མྱ་ངན་བྱེད་ལ། སྔོན་གྱི་མི་དགེ་
བའི་ལས་ཀྱི་རྒྱུས་སྡུག་བསྔལ་འབྱུང་ཞིང་། སྐྱབས་མེད་མགོན་མེད་པ་དེ་དག་
ཐམས་ཅད་སྡུག་བསྔལ་དང་མྱ་ངན་དང་བྲལ་བར་གྱུར་ཅིག བསིལ་བའི་དངོས་
པོ་ཐོབ་པར་གྱུར་ཅིག ཤི་འཕོས་ནས་ཀྱང་བཅོམ་ལྡན་འདས་དེ་བཞིན་གཤེགས་
པ་རིན་པོ་ཆེ་དང་ཟླ་བ་དང་པད་མས་རབ་ཏུ་བརྒྱན་པ། མཁས་པ་གཟི་བརྗིད་ཀྱི་
སྒྲ་དབྱངས་ཀྱི་རྒྱལ་པོ་དེའི་སངས་རྒྱས་ཀྱི་ཞིང་རྣམ་པར་དག་པར། པད་མའི་སྙིང་
པོའི་སེང་གེའི་ཁྲི་ལ་བརྫུས་ཏེ་སྐྱེ་བར་གྱུར་ཅིག སྐྱེས་མ་ཐག་ཏུ་གཟུངས་དང་།
ཏིང་ངེ་འཛིན་ལསྩོགས་པ་ཡོན་ཏན་གྱི་ཚོགས་ཐམས་ཅད་མངོན་དུ་གྱུར་ཏེ་སྟོན་པ་
བླ་ན་མེད་པ་རིན་པོ་ཆེ་དང་ཟླ་བ་དང་པད་མས་རབ་ཏུ་བརྒྱན་པ། མཁས་པ་གཟི་
བརྗིད་ཀྱི་སྒྲ་དབྱངས་ཀྱི་རྒྱལ་པོ་ལ སྩོགས་པ་ཕྱོགས་བཅུའི་སངས་རྒྱས་ཐམས་
ཅད་ལས་བཀའ་ལུང་ཡང་དག་པར་ནོད། ཐུགས་མཉེས་པར་བྱེད་ཅིང་སྐད་ཅིག་
གཅིག་ལ་སངས་རྒྱས་ཀྱི་ཞིང་ཐམས་ཅད་དུ་ཐོགས་པ་མེད་པར་འཇུག་པར་གྱུར་
ཅིག་
དེ་བཞིན་གཤེགས་པ་གསེར་བཟང་དྲི་མེད་རིན་ཆེན་སྣང་བརྟུལ་ཞུགས་
གྲུབ་པའི་མཚན་ནས་བརྗོད་དེ། མཆོད་ནས་སྨོན་ལམ་དུ་གསོལ་པ། བཅོམ་ལྡན་
-91-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
འདས་དེ་བཞིན་གཤེགས་པ་དགྲ་བཅོམ་པ་ཡང་དག་པ་རྫོགས་པའི་སངས་རྒྱས་
གསེར་བཟང་དྲི་མེད་རིན་ཆེན་སྣང་བརྟུལ་ཞུགས་གྲུབ་པ་ལ་ཕྱག་འཚལ་ལོ།།
མཆོད་ དོ། །སྐྱབས་ སུ་ མཆིའོ། །དེ་སྐད་ལན་བདུན་བཟླ། སྐབས་འདིར་མཆོད་པ་ཅི་འབྱོར་པ་
དབུལ། དེང་རྒྱལ་བ་སྲས་དང་བཅས་པའི་ཚོགས་གདན་འཛོམ་པའི་སྤྱན་སྔར།
དེ་བཞིན་གཤེགས་པ་གསེར་བཟང་དྲི་མེད་རིན་ཆེན་སྣང་བརྟུལ་ཞུགས་གྲུབ་པའི་
མཚན་ཡིད་ལ་དྲན་ཞིང་ལན་བདུན་བརྗོད་པ་དང་། ཕྱག་འཚལ་ཞིང་མཆོད་པ་
ལསྩོགས་པའི་མཐུས། དེ་བཞིན་གཤེགས་པ་གསེར་བཟང་དྲི་མེད་རིན་ཆེན་སྣང་
བརྟུལ་ཞུགས་གྲུབ་པ་དེའི་སྔོན་གྱི་སྨོན་ལམ་ ཁྱད་པར་ཅན་དང་མཐུན་པར།
བདག་ཅག་ལསྩོགས་པ་སེམས་ཅན་གང་དག་སྲོག་གཅོད་པ། སྲོག་གཅོད་པའི་མི་
དགེ་བའི་ལས་རྣམ་པ་སྣ་ཚོགས་བྱེད་པ། སྲོག་ཆགས་རྣམ་པ་སྣ་ཚོགས་ཀྱི་སྲོག་
གཅོད་པ་ བྱས་པས། ཚེ་ཐུང་ཞིང་ནད་མང་བ་དང་། ཆུ་དང་། དུག་དང་། མཚོན་
དང༌། མེ་དང་། ནད་སྣ་ཚོགས་ཀྱིས་འཆི་བར་གྱུར་པ་དེ་དག་ཐམས་ཅད། ལས་
ཀྱི་སྒྲིབ་པ་ཡོངས་སུ་བྱང་སྟེ། ཚེ་ རིང་བར་གྱུར་ཅིག ནད་མེད་པར་གྱུར་ཅིག
འཆི་བར་གྱུར་པ་དེ་དག་ཐམས་ཅད་ལས་ཀྱི་སྒྲིབ་པ་དེ་ཡོངས་སུ་བྱང་སྟེ། ཚེ་རིང་
བར་གྱུར་ཅིག ནད་མེད་པར་གྱུར་ཅིག སུ་ཡང་དུས་མ་ཡིན་པར་འཆི་བའི་དུས་
བྱེད་པར་མ་གྱུར་ཅིག བདག་ཅག་ལསྩོགས་པ་སེམས་ཅན་གང་དག་སྡིག་པ་མི་
དགེ་བ་སྣ་ཚོགས་བྱས་ཏེ། གཞན་གྱི་རྫས་བརྐུས་ཕྲོགས་པས་དབུལ་པོར་སྐྱེས་ཏེ།
སྒྲེན་མོ་དང་། བཀྲེས་ པ་ དང་། སྒོམ་ པས་ ལུས་ཡོངས་སུ་གདུངས་ཤིང་། སྡུག་
བསྔལ་མྱོང་བ་དེ་དག་ཐམས་ཅད་འཕྲལ་དུ་སྡིག་པ་ཐམས་ཅད་བྱང་སྟེ། བྱང་ཆུབ་
ཀྱི་མཐར་ཐུག་གི་བར་དུ། དབང་ཕྱུག་ཕུན་སུམ་ཚོགས་ཤིང་། མ་ཚང་བ་མེད་པ་
-92-



དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ། །
ཐོབ་པར་གྱུར་ཅིག བདག་ཅག་ལསྩོགས་པ་སེམས་ཅན་གང་དག་གཅིག་གིས་
གཅིག་ལ་གནོད་སེམས་དང་ལྡན་པར། ཕན་ཚུན་སྲོག་གཅོད་པ་བྱེད་པ་དང༌།
འཐབ་པ་དེ་དག་ཐམས་ཅད་བླ་ན་མེད་པ་ཡང་དག་པར་རྫོགས་པའི་སངས་རྒྱས་
གྱི་བར་དུ། ཕ་མ་ལྟར་བྱམས་པ་ལ་གནས་པར་གྱུར་ཅིག་བདག་ཅག་ལསྩོགས་པ་
སེམས་ཅན་གང་དག་འདོད་ཆགས་དང༌། ཞེ་སྡང་དང་། གཏི་མུག་གིས་བསྒྲིབས་
ཏེ༑ ཚུལ་ ཁྲིམས་འཆལ་བར་གྱུར་ནས། སྡིག་པ་ཀུན་ཏུ་ སྤྱོད་ཅིང་། བསླབ་པ་
བྲལ་ལ། དད་ པས་བྱིན་པའི་ལོངས་སྤྱོད་པས། ངན་སོང་ གསུམ་དུ་ལྷུང་ཞིང་།
སེམས་ཅན་དམྱལ་བར་འགྲོ་བར་འགྱུར་བ་དེ་དག་ཐམས་ཅད། འཕྲལ་དུ་ལས་
ཀྱི་སྒྲིབ་པ་ཐམས་ཅད་ཡོངས་སུ་བྱང་བར་གྱུར་ཅིག ཉེ་བའི་ཉོན་མོངས་པ་རྣམས་
དང་བྲལ་བར་གྱུར་ཅིག བྱང་ཆུབ་ཀྱི་སྙིང་པོ་ལ་ཐུག་གི་བར་དུ། ཚུལ་ཁྲིམས་ཡང་
དག་པར་འཛིན་ཅིང་། ལུས་དང་ངག་དང་། ཡིད་ཀྱི་སྡོམ་པ་ལ་གནས་པར་གྱུར་
ཅིག བྱང་ཆུབ་ཀྱི་སེམས་ཡིད་ལ་བྱེད་པ་དང་མི་འབྲལ་བར་གྱུར་ཅིག ཏདྱ་ཐཱ།
སིད་དྷེ། སིད་དྷེ། སུ་ སིད་དྷེ། མོ་ཙ་ནི། མོཀྵ་ན། མུཀྟ། བི་མུཀྟི། ཨ་མ་ལེ། བི་
མ་ལེ། མང་ག་ལེ། ཧི་ར་རྒྱ་གཉྷེ། རཏྣ་གཉྷེ། སརྦ་ཨརྦ་ས་དྷ་ནི། པ་ར་མཱརྦ་ས་དྷ་
ནི། མ་ན་སེ་མ་ཧ་མ་ན་སེ། ཨད་བུད་དྷེ། ཨད་ཁྱད་བུད་དྷེ། བྷི་ཏ་བ་ཡེ། སུ་བན།
བྲ་མ་ཧ་གྷོ་ཥ བྲ་མ་ཧ་གྷོ་ཥ། བྲ་མ་ཧ་ཏུ་ཎི་ཏོ། སརྦ་ཨརྱ་ཥཱ་པ་ར་ཛི་ཏེ། སརྦ་ཏྲ་
ཨ་པྲ་ཏི་ཧ་ཏེ། ཙ་ཏུ་ཥཥི་བུད་དྷ་ཀོ་ཏི་ཊི་བྷི་ཤ་ཏེ། ན་མ་སརྦ་ཏ་ཐཱ་ག་ཏཱ་ན་ཎ་སྭཱཧཱ།
བཅོམ་ལྡན་འདས་དེ་བཞིན་གཤེགས་པ་གསེར་བཟང་དྲི་མེད་རིན་ཆེན་
སྣང་བརྟུལ་ཞུགས་གྲུབ་པ་དེས། བྱང་ཆུབ་ཀྱི་ཤིང་དྲུང་དུ་བཞུགས་ཏེ། སེམས་
ཅན་གང་དག་འདོད་ཆགས་དང་། ཞེ་སྡང་དང་གཏི་མུག་གིས་བསྒྲིབས་པ། ནད་
-93-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
སྣ་ཚོགས་ཀྱིས་གཟིར་པ། འཆི་བ་དང་། དགྲ་དང་། དགོན་པས་གནོད་པར་གྱུར་
པ༑ ཚེ་བསྐལ་པར་ཐུབ་བའི་སེམས་ཅན་དམྱལ་བར་གཞོལ་བའི་སེམས་ཅན་
རྣམས་གཟིགས་ནས། དེ་དག་གི་དོན་དུ་སངས་རྒྱས་ཀྱི་བྱང་ཆུབ་ལ་དགོད་པ་
དང་། ལས་ཀྱི་སྒྲིབ་ པ་ ཐམས་ཅད་ཟད་ པར་ བྱ་བའི་ གཟུངས་ སྔགས་ ཀྱི་གཞི་
གསུངས་པའི་ངག་བཟླས་པའི་མཐུ་དང་། བཅོམ་ལྡན་འདས་གསེར་བཟང་དྲི་
མེད་རིན་ཆེན་སྣང་བརྟུལ་ཞུགས་གྲུབ་པའི་བྱིན་གྱི་བརླབས་ཀྱིས། དག་ཅག་
ལསྩོགས་པ་སེམས་ཅན་ཐམས་ཅད་ཀྱི་མཚམས་མེད་པ་ལྔ་ལསྩོགས་པ་སྡིག་པ་
ཐམས་ཅད་ཡོངས་སུ་བྱང་བར་གྱུར་ཅིག ནད་ཐམས་ཅད་རབ་ཏུ་ཞི་བར་གྱུར་
ཅིག འཆི་བ་དང་། དགྲ་དང་། དགོན་པའི་གནོད་པ་ཐམས་ཅད་རབ་ཏུ་ཞི་བར་
གྱུར་ཅིག རེ་བ་དང་བསམ་པ་ཐམས་ཅད་ཡོངས་སུ་རྫོགས་པར་གྱུར་ཅིག
འཆི་བའི་ཚེ་ཡང་བཅོམ་ལྡན་འདས་གསེར་བཟང་དྲི་མེད་རིན་ཆེན་སྣང་བརྟུལ་
ཞུགས་གྲུབ་པས་དགོངས་པར་གྱུར་ཅིག ཤི་འཕོས་ནས་ཀྱང་དེ་བཞིན་གཤེགས་
པ་གསེར་བཟང་དྲི་མེད་རིན་ཆེན་སྣང་བརྟུལ་ཞུགས་གྲུབ་པའི་སངས་རྒྱས་ཀྱི་ཞིང་
དུ། པད་མའི་སྙིང་པོའི་སེང་གེའི་ཁྲི་ལ་བརྫུས་ཏེ་སྐྱེ་ཞིང་། སྐྱེས་མ་ཐག་ཏུ་
གཟུངས་དང༌། ཏིང་ངེ་འཛིན་ལསྩོགས་པ་ཡོན་ཏན་གྱི་ཚོགས་ཐམས་ཅད་མངོན་
ཏུ་གྱུར་ཏེ། སྟོན་པ་བླ་ན་མེད་པ་གསེར་བཟང་དྲི་མེད་རིན་ཆེན་སྣང་བརྟུལ་ཞུགས་
གྲུབ་པ་ལསྩོགས་པ་ཕྱོགས་བཅུའི་སངས་རྒྱས་ཐམས་ཅད་ལས། བཀའ་ལུང་ཡང་
དག་པར་ནོད། ཐུགས་མཉེས་པར་བྱེད་ཅིང་། སྐད་ཅིག་གཅིག་ལ་སངས་རྒྱས་ཀྱི་
ཞིང་ཐམས་ཅད་དུ་ཐོགས་པ་མེད་པར་འཇུག་པར་གྱུར་ཅིག དེ་བཞིན་གཤེགས་
པ་མྱ་ངན་མེད་མཆོག་གི་མཚན་ནས་བརྗོད་དེ། མཆོད་ནས་སྨོན་ལམ་དུ་གསོལ་
་ -94-



+
་་་སཟ
དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ།
པ༑ བཅོམ་ ལྡན་ འདས་ དེ་ བཞིན་ གཤེགས་ པ་ དགྲ་ བཅོམ་ པ་ ཡང་ དག་ པར་
རྫོགས་པའི་སངས་རྒྱས་མྱ་ངན་མེད་མཆོག་དཔལ་ལ་ཕྱག་འཚལ་ལོ། །མཆོད་
དོ། །སྐྱབས་ སུ་ མཆིའོ། །དེ་སྐད་ལན་བདུན་བཟླ། སྐབས་འདིར་མཆོད་ པ་ཅི་འབྱོར་པ་དབུལ།
དེང་རྒྱལ་བ་སྲས་དང་བཅས་པ་རྣམས་ཀྱི་གདན་འཛོམ་པའི་སྤྱན་སྔར། དེ་བཞིན་
གཤེགས་པ་མྱ་ངན་མེད་མཆོག་དཔལ་གྱི་མཚན་ཡིད་ལ་དྲན་ལན་བདུན་བརྗོད་
པ་དང་། ཕྱག་འཚལ་ཞིང་མཆོད་པ་ལསྩོགས་པའི་མཐུས། དེ་བཞིན་གཤེགས་པ་
མྱ་ངན་མེད་མཆོག་དཔལ་གྱི་སྔོན་གྱི་སྨོན་ལམ་ཁྱད་པར་ཅན་དང་མཐུན་པར།
བདག་ཅག་ལསྩོགས་པ་སེམས་ཅན་གང་དག་མྱ་ངན་དང་། སྡུག་བསྔལ་བ་དང་།
ཡིད་མི་བདེ་བ་དང་། འཁྲུག་པ་མང་བ། སྡུག་བསྔལ་རྣམ་པ་སྣ་ཚོགས་མྱོང་བ་དེ་
དག་ཐམས་ཅད་མྱ་ངན་དང་། སྡུག་བསྔལ་བ་དང་། ཡིད་མི་བདེ་བ་དང་། འཁྲུག་
པ་ཐམས་ཅད་རབ་ཏུ་ཞི་བར་གྱུར་ཅིག སུ་ཡང་སྡུག་པ་དང་བྲལ་པའི་སྡུག་
བསྔལ་མྱོང་བར་མ་གྱུར་ཅིག ཚེ་རིང་བར་གྱུར་ཅིག བདག་ཅག་ལསྩོགས་པ་
སེམས་ཅན་གང་དག་སྡིག་པ་མི་དགེ་བ་རྣམ་པ་སྣ་ཚོགས་བྱས་ཏེ། མནར་མེད་
པའི་སེམས་ཅན་གང་དག་མུན་པ་མུན་ནག་ཆེན་པོ་ཅན་དུ་སྐྱེ་བར་འགྱུར་བའམ།
སྐྱེས་པ་དེ་དག་ལ། དེ་བཞིན་གཤེགས་པ་མྱ་ངན་མེད་མཆོག་དཔལ་གྱི་སྐུ་ལས་
འོད་ཟེར་གྱི་སྣང་བ་འཕྲོས་པ་བྱུང་བས་རེག་ཅིང་མཐོང་བར་གྱུར་ཏེ། དེ་མ་ཐག་
ཏུ་སྡིག་པ་ཐམས་ཅད་བྱང་ནས། སེམས་ཅན་དམྱལ་བ་ཆེན་པོའི་སྡུག་བསྔལ་དེ་
དག་ལས་ཡོངས་སུ་ཐར་པར་གྱུར་ཅིག སྡུག་བསྔལ་གྱི་ཚོར་བ་ཐམས་ཅད་རྒྱུན་
ཆད་པར་གྱུར་ཅིག བྱང་ཆུབ་ཀྱི་སྙིང་པོའི་མཐར་ཐུག་གི་བར་དུ། ལྷ་དང་མིའི་
བདེ་བ་མྱོང་བར་གྱུར་ཅིག བདག་ཅག་ལསྩོགས་པ་སེམས་ཅན་གང་དག་སྔོན་གྱི་
-95-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
སྡིག་པ་མི་དགེ་བ་བགྱིས་ཏེ། གཞན་གྱི་རྫས་ཕྲོགས་པས། དབུལ་པོ་དམན་པའི་
ཁྱིམ་དུ་སྐྱེས་ནས་གོས་དང་། ཟས་དང༌། བཏུང་བ་དང་། མལ་ཆ་དང༌། རྒྱན་མི་
བདོག་པ། གྲང་བ་དང་ཚ་བའི་སྡུག་བསྔལ་མྱོང་བ། བཀྲེས་པ་དང་སྐོམ་པས་
ལུས་གཟིར་ཅིང་། མདོག་ངན་པར་གྱུར་བའམ། འགྱུར་བ་དེ་དག་ཐམས་ཅད་
བྱང་ཆུབ་ཀྱི་མཐར་ཐུག་གི་བར་དུ། བགོ་བ་དང་། བཟའ་བ་དང་། བཏུང་བ་དང་།
མལ་ཆ་དང་། ཐམས་ཅད་ལ་ཡིད་བཞིན་དུ་ལོངས་སྤྱོད་པར་གྱུར་ཅིག ལུས་ལ་
ལྷའི་ལུས་ཀྱི་ཁ་དོག་གིས་བརྒྱན་པར་གྱུར་ཅིག བདག་ཅག་ལསྩོགས་པ་སེམས་
ཅན་གང་དག་གནོད་སྦྱིན་དང་། སྲིན་པོ་དང༌། འབྱུང་པོ་དང་། ཤ་ཟ་རྣམས་ཀྱིས་
གཙེས་ཤིང་མདངས་ཕྲོགས་ཏེ། ནད་ཀྱི་སྡུག་བསྔལ་སྣ་ཚོགས་མྱོང་བ་དེ་དག་
ཐམས་ཅད། བྱང་ཆུབ་ཀྱི་མཐར་ཐུག་གི་བར་དུ། གནོད་སྦྱིན་དང་། སྲིན་པོ་དང་།
འབྱུང་པོ་དང་། ཤ་ཟ་དང༌། མདངས་འཕྲོག་པ་དེ་དག་ཐམས་ཅད་རབ་ཏུ་ཞི་ཞིང་།
བྱམས་པ་ལ་གནས་པར་གྱུར་ཅིག ནད་ཀྱི་སྡུག་བསྔལ་སྣ་ཚོགས་ལས་ཡོངས་སུ་
ཐར་པར་གྱུར་ཅིག འདི་ནས་ཤི་འཕོས་ནས་ཀྱང་དེ་བཞིན་གཤེགས་པ་མྱ་ངན་
མེད་མཆོག་དཔལ་དེའི་སངས་རྒྱས་ཀྱི་ཞིང་དུ། པད་མའི་སྙིང་པོའི་སེང་གེའི་ཁྲི་
ལ་བརྫུས་སྟེ་སྐྱེ་ཞིང་། སྐྱེས་མ་ཐག་ཏུ་གཟུངས་དང་། ཏིང་ངེ་འཛིན་ལ སྩོགས་
པའི་ཡོན་ཏན་གྱི་ཚོགས་ཐམས་ཅད་མངོན་དུ་གྱུར་ཏེ། སྟོན་པ་བླ་ན་མེད་པ་མྱ་
ངན་མེད་མཆོག་དཔལ་ལསྩོགས་པ་ཕྱོགས་བཅུའི་སངས་རྒྱས་ལས་བཀའ་ལུང་
ཡང་དག་པར་ནོད། ཐུགས་མཉེས་པར་བྱེད་ཅིང་། སྐད་ཅིག་གཅིག་ལ་སངས་
རྒྱས་ཀྱི་ཞིང་ཐམས་ཅད་དུ་ཐོགས་པ་མེད་པར་འཇུག་པར་གྱུར་ཅིག དེ་བཞིན་
གཤེགས་པ་ཆོས་བསྒྲགས་རྒྱ་མཚོའི་དབྱངས་ཀྱི་མཚན་ནས་བརྗོད་དེ། མཆོད་
-96-



དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ།
ནས་སྨོན་ལམ་དུ་གསོལ་པ། བཅོམ་ལྡན་འདས་དེ་བཞིན་གཤེགས་པ་དགྲ་
བཅོམ་པ་ཡང་དག་པར་རྫོགས་པའི་སངས་རྒྱས་ཆོས་བསྒྲགས་རྒྱ་མཚོའི་དབྱངས་
ལ་ ཕྱག་འཚལ་ ལོ། །མཆོད་ དོ། །སྐྱབས་ སུ་ མཆིའོ། །དེ་སྐད་ལན་བདུན་བཟླ། སྐབས་
འདིར་མཆོད་པ་ཅི་འབྱོར་པ་འབུལ། དེང༌རྒྱལ་བ་སྲས་དང་བཅས་པའི་ཚོགས་གདན་
འཛོམས་པའི་སྤྱན་སྔར། དེ་བཞིན་གཤེགས་པ་ཆོས་བསྒྲགས་རྒྱ་མཚོའི་དབྱངས་
ཀྱི་མཚན་ཐོས་ཏེ། ཡིད་ལ་དྲན་ཞིང་ལན་བདུན་བརྗོད་དེ། མཆོད་པ་ལསྩོགས་
པའི་མཐུས། དེ་བཞིན་གཤེགས་པ་ཆོས་བསྒྲགས་རྒྱ་མཚོའི་དབྱངས་དེའི་སྨོན་
ལམ་ཁྱད་པར་ཅན་དང་མཐུན་པར། བདག་ཅག་ལསྩོགས་པ་སེམས་ཅན་གང་
དག་ལོག་པར་ལྟ་བ་ཅན་གྱི་ཁྱིམ་དུ་སྐྱེས་པས། སངས་རྒྱས་དང་། ཆོས་དང་།
དགེ་འདུན་ལ་སེམས་མ་དད་པ། བྱང་ཆུབ་ཀྱི་སེམས་ཡིད་ལ་བྱེད་པ་ལས་རིང་དུ་
གྱུར་པ་དེ་དག་ཐམས་ཅད། ལས་ཀྱི་སྒྲིབ་པ་དེ་ཟད་པར་གྱུར་ནས། བྱང་ཆུབ་ཀྱི་
མཐར་ཐུག་གི་བར་དུ། ཡང་དག་པའི་ལྟ་བ་ཅན་དུ་གྱུར་ཅིག སངས་རྒྱས་དང་
ཆོས་དང་། དགེ་འདུན་ལ་དད་པ་མི་ཕྱེད་པ་དང་ལྡན་པར་གྱུར་ཅིག བྱང་ཆུབ་
སེམས་ཡིད་ལ་བྱེད་པ་ལ་ཕྱིར་ལྡོག་པར་མ་གྱུར་ཅིག སེམས་ཅན་གང་དག་གང་
ན་སངས་རྒྱས་ཀྱི་སྒྲ་མི་གྲགས་པ་དང་། ཆོས་ཀྱི་སྒྲ་མི་གྲགས་པ་དང་། དགེ་
འདུན་གྱི་སྒྲ་མི་གྲགས་པ་དང་། ཡུལ་མཐའ་འཁོབ་ཏུ་སྐྱེས་ཏེ། མི་དགེ་བའི་
བཤེས་གཉེན་གྱི་དབང་གིས་སྡིག་པའི་ལས་བྱས་པས། དེ་ནས་ཤི་འཕོས་ནས་
ངན་སོང་གསུམ་དུ་ལྟུང་ཞིང་། དགེ་བའི་ཆོས་ལས་ཡོངས་སུ་ཉམས་པར་གྱུར་པ་
དེ་དག་ལ། དེ་བཞིན་གཤེགས་པ་ཆོས་བསྒྲགས་རྒྱ་མཚོའི་དབྱངས་ཀྱི་མཚན་རྣ་
ལམ་དུ་གྲགས་ཅིང་། ཆོས་ཀྱི་སྤྲིན་དང་། རྒྱ་མཚོའི་སྒྲ་འབྱུང་བར་གྱུར་ཅིག
-97-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
དེ་དག་གིས་སྒྲ་དེ་ཐོས་ནས་སྔོན་གྱི་ལས་ཟད་པར་གྱུར་ཏེ། བྱང་ཆུབ་ཀྱི་མཐར་
ཐུག་གི་བར་དུ། བྱང་ཆུབ་ཀྱི་སེམས་ཡིད་ལ་བྱེད་པ་དང་མི་འབྲལ་བར་གྱུར་ཅིག
བདག་ཅག་ལསྩོགས་པ་སེམས་ཅན་གང་དག་གོས་དང་། རྒྱན་དང་། སྤོས་དང་།
འཕྲེང་བ་དང་། བྱུག་པ་དང་། མལ་ཆ་དང་། ན་བའི་གསོས་སྨན་དང་བྲལ་ཞིང་མི་
ལྡན་པའི་དབང་གིས། སྡུག་བསྔལ་མྱོང་ཞིང་སྡིག་པ་བྱེད་པ་དེ་དག་ཐམས་ཅད་
གོས་དང་། རྒྱན་དང་། སྤོས་དང་། ཕྲེང་བ་དང་། བྱུག་པ་དང་། མལ་ཆ་དང་། ན་
བའི་གསོས་སྨན་དང་། ཡོངས་སུ་སྤྱད་པ་དང་། ལོངས་སྤྱོད་རྣམས་བསམ་མ་ཐག་
ཏུ་འབྱུང་ཞིང་མི་ལྡན་པ་མེད་པར་གྱུར་ཅིག བྱང་ཆུབ་ཀྱི་མཐར་ཐུག་གི་བར་དུ།
སུ་ཡང་ཅི་དང་ཡང་མི་ལྡན་པ་མེད་དེ། དཔལ་ཕུན་སུམ་ཚོགས་པ་ལ་དབང་
འབྱོར་པར་གྱུར་ཅིག བདག་ཅག་ལསྩོགས་པ་སེམས་ཅན་གང་དག་སྔོན་གྱི་ལས་
ཀྱི་རྣམ་པར་སྨིན་པས། ཕན་ཚུན་འཐབ་མོ་དང་། འཐབ་པ་དང་། རྩོད་པ་དང་།
འགྱེད་པར་གྱུར་ཅིང་། གཅིག་ལ་གཅིག་གནོད་པ་བྱས་པ་དང༌། རྩོད་པའི་ཕྱིར་
རྟུལ་པའི་མཚོན་དང་། མདའ་དང༌། དབྱིག་པ་དག་གིས་བསྣུན་པས། སྡུག་
བསྔལ་བར་གྱུར་པ་དང་། འགྱུར་བ་དེ་དག་ཐམས་ཅད་མདའ་དང་། མཚོན་དང་།
དབྱིག་ པ་ལསྩོགས་པ་སླར་ལྡོག་ཅིང་། ཕྱིར་ཕྱོགས་པར་གྱུར་ཅིག དགྲ་ཐམས་
ཅད་བྱམས་པ་ལ་གནས་པར་གྱུར་ཅིག སུའི་སྲོག་གི་དབང་པོ་ཡང་འགག་པར་མ་
གྱུར་ཅིག བྱང་ཆུབ་ཀྱི་མཐར་ཐུག་གི་བར་དུ། རང་རང་གི་རྫས་དང་། ལོངས་
སྤྱོད་དང་། དབང་ཕྱུག་གིས་ཆོག་ཤེས་པར་གྱུར་ཅིག འདི་ནས་ཤི་འཕོས་ནས་
ཀྱང་། དེ་བཞིན་གཤེགས་པ་ཆོས་བསྒྲགས་རྒྱ་མཚོའི་དབྱངས་ཀྱི་སངས་རྒྱས་ཀྱི་
ཞིང་དུ། པད་མའི་སྙིང་པོའི་སེང་གེའི་ཁྲི་ལ་བརྫུས་ཏེ་སྐྱེ་ཞིང་། སྐྱེས་མ་ཐག་ཏུ་
-98-



དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ། །
གཟུངས་དང་། ཏིང་ངེ་འཛིན་ལསྩོགས་པའི་ཡོན་ཏན་ཀྱི་ཚོགས་ཐམས་ཅད་མངོན་
ཏུ་གྱུར་ཏེ། སྟོན་པ་བླ་ན་མེད་པ་ཆོས་བསྒྲགས་རྒྱ་མཚོའི་དབྱངས་ལསྩོགས་ལ་
ཕྱོགས་བཅུའི་སངས་རྒྱས་ཐམས་ཅད་ལས་བཀའ་ལུང་ཡང་དག་པར་ནོད་ཐུགས་
མཉེས་པར་བགྱིད་ཅིང་། སྐད་ཅིག་གཅིག་ལ་སངས་རྒྱས་ཀྱི་ཞིང་ཐམས་ཅད་དུ་
ཐོགས་པ་མེད་པར་འཇུག་པར་གྱུར་ཅིག དེ་བཞིན་གཤེགས་པ་ཆོས་རྒྱ་མཚོའི་
མཆོག་གི་བློས་རྣམ་པར་རོལ་པས་མངོན་པར་མཁྱེན་པའི་མཚན་ནས་བརྗོད་དེ།།
མཆོད་ནས་སྨོན་ལམ་དུ་གསོལ་པ། །
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་ཆོས་རྒྱ་མཚོའི་མཆོག་གི་བློས་རྣམ་པར་རོལ་པས་མངོན་
པར་ མཁྱེན་ པ་ ལ་ ཕྱག་ འཚལ་ ལོ། ། མཆོད་དོ། །སྐྱབས་སུ་མཆིའོ། །དེ་སྐད་ལན་
བདུན་བཟླ། སྐབས་འདིར་མཆོད་པ་ཅི་འབྱོར་པ་དབུལ། དེང་རྒྱལ་བ་སྲས་དང་བཅས་པའི་
ཚོགས་ གདན་འཛོམས་ པའི་ སྤྱན་ སྔར། དེ་བཞིན་ གཤེགས་ པ་ ཆོས་རྒྱ་མཚོའི་
མཆོག་གི་བློས་རྣམ་པར་རོལ་པ་མངོན་པར་མཁྱེན་པའི་མཚན་ཐོས་ཏེ། ཡིད་ལ་
དྲན་ཞིང་ལན་བདུན་བརྗོད་དེ། མཆོད་པ་ལ སྩོགས་པའི་མཐུས། དེ་བཞིན་
གཤེགས་པ་ཆོས་རྒྱ་མཚོའི་མཆོག་གི་བློས་རྣམ་པར་རོལ་པ་མངོན་པར་མཁྱེན་པ་
དེའི་སྔོན་གྱི་སྨོན་ལམ་ཁྱད་པར་ཅན་དང་མཐུན་པར། བདག་ཅག་ལསྩོགས་པ་
སེམས་ཅན་གང་དག་ཞིང་ལས་དང་། ས་བོན་འདེབས་པ་དང་། ཚོང་བྱེད་པ་དང་།
འཐབ་མོ་དང༌། རྩོད་པ་ལ་སྤྲོ་བ། སྡིག་པའི་ལས་བྱེད་པ་དེ་དག་ཐམས་ཅད།
བསམས་མ་ཐག་ཏུ་འཚོག་ཆས་ཐམས་ཅད་འབྱོར་པར་གྱུར་ཅིག གནོད་སེམས་
མེད་པར་གྱུར་ཅིག རྟག་ཏུ་དགེ་བའི་ཆོས་སྤྱོད་པར་གྱུར་ཅིག བདག་ཅག་ལ
--
-99-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
སྩོགས་པ་སེམས་ཅན་གང་དག་མི་དགེ་བ་བཅུའི་ལས་ཀྱི་ལམ་ཡང་དག་པར་
བླངས་པས། སེམས་ཅན་དམྱལ་བར་འགྲོ་བ་དེ་དག་ཐམས་ཅད། དགེ་བ་བཅུའི་
ལས་དང་ལྡན་པར་གྱུར་ཅིག སེམས་ཅན་གང་དག་ཡང་དམྱལ་བར་འགྲོ་བར་མ་
གྱུར་ཅིག བདག་ཅག་ལསྩོགས་པ་སེམས་ཅན་གང་དག་གཞན་གྱི་དབང་དུ་སོང་
ཏེ། ཆད་པས་བཅད་པ་དང་། གོ་རར་གཞུག་པ་དང་། གསད་པའི་འོས་སུ་གྱུར་པ་
དེ་དག་ཐམས་ཅད། བྱང་ཆུབ་ཀྱི་མཐར་ཐུག་གི་བར་དུ་བཅིང་བ་དང་། བརྡེག་པ་
ལསྩོགས་པ་ལས་ཐར་པར་གྱུར་ཅིག བླ་ན་མེད་པའི་རང་དབང་ཕུན་སུམ་
ཚོགས་པ་དང་ལྡན་པར་གྱུར་ཅིག བདག་ཅག་ལསྩོགས་པ་སེམས་ཅན་གང་དག་
ཚེ་ཐུང་བར་གྱུར་པ། སྡིག་པ་མི་དགེ་བ་རྣམ་པ་སྣ་ཚོགས་བྱས་ཏེ་འཆི་བར་གྱུར་པ་
དེ་དག་ཐམས་ཅད། སྡིག་པའི་ལས་ཐམས་ཅད་ཡོངས་སུ་བྱང་སྟེ་ཚེ་རིང་ཞིང་།
དུས་མ་ཡིན་པར་འཆི་བར་ནམ་ཡང་འགའ་ཡང་མ་གྱུར་ཅིག འཆི་ཁར་ཡང་དེ་
བཞིན་གཤེགས་པ་ཆོས་རྒྱ་མཚོའི་མཆོག་གི་བློས་རྣམ་པར་རོལ་པས་མངོན་པར་
མཁྱེན་པའི་མཚན་རྣ་ལམ་དུ་གྲགས་ཅིང་། རྗེས་སུ་དྲན་ཞིང་། བདེ་འགྲོ་མཐོ་
རིས་གི་འཇིག་རྟེན་དུ་སྐྱེ་བར་གྱུར་ཅིག བྱང་ཆུབ་ཀྱི་མཐར་ཐུག་གི་བར་དུ་ལྷ་
དང་མིའི་བདེ་བ་མྱོང་བར་གྱུར་ཅིག འདི་ནས་ཤི་འཕོས་ནས་ཀྱང་། བཅོམ་ལྡན་
འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་
ཆོས་རྒྱ་མཚོའི་མཆོག་གི་བློས་རྣམ་པར་རོལ་པ་མངོན་བར་མཁྱེན་པའི་སངས་
རྒྱས་ཀྱི་ཞིང་དུ། པད་མའི་སྙིང་པོའི་སེང་གེའི་ཁྲི་ལས་བརྫུས་ཏེ་སྐྱེ་ཞིང་། སྐྱེས་མ་
ཐག་ཏུ་གཟུངས་དང་ཏིང་ངེ་འཛིན་ལསྩོགས་པ་ཡོན་ཏན་གྱི་ཚོགས་ཐམས་ཅད་
མངོན་ཏུ་གྱུར་ཏེ། སྟོན་པ་བླ་ན་མེད་པ་ཆོས་རྒྱ་མཚོའི་མཆོག་གི་བློས་རྣམ་པར་
-100-



དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ།
རོལ་པ་མངོན་པར་མཁྱེན་པ་ལསྩོགས་པ་ཕྱོགས་བཅུའི་སངས་རྒྱས་ཐམས་ཅད་
ལས། བཀའ་ལུང་ཡང་དག་པར་ནོད། ཐུགས་མཉེས་པར་བགྱིད་ཅིང་། སྐད་ཅིག་
གཅིག་ལ་སངས་རྒྱས་ཀྱི་ཞིང་ཐམས་ཅད་དུ་ཐོགས་པ་མེད་པར་འཇུག་པར་གྱུར་
ཅིག དེ་བཞིན་གཤེགས་པ་སྨན་གྱི་བླ་བཻ་ཌཱུརྱ་འོད་ཀྱི་མཚན་ནས་བརྗོད་དེ།
མཆོད་ནས་སྨོན་ལམ་དུ་གསོལ་བ། །
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་སྨན་གྱི་བླ་བཻ་ཌཱུརྱ་འོད་ཀྱི་རྒྱལ་པོ་ལ་ཕྱག་འཚལ་ལོ། །
མཆོད་དོ། །སྐྱབས་སུ་མཆིའོ། །དེ་སྐད་ལན་བདུན་བཟླ། སྐབས་འདིར་མཆོད་པ་ཅི་འབྱོར་དབུལ།
དེང་རྒྱལ་བ་སྲས་དང་བཅས་པའི་ཚོགས་གདན་འཛོམ་པའི་སྤྱན་སྔར། དེ་བཞིན་
གཤེགས་པ་སྨན་གྱི་བླ་བཻ་ཌཱུརྱ་འོད་ཀྱི་རྒྱལ་པོ་དེའི་མཚན་ཐོས་ཏེ། ཡིད་ལ་དྲན་
ཞིང་ལན་བདུན་བརྗོད་དེ། །མཆོད་པ་ལསྩོགས་པའི་མཐུས། དེ་བཞིན་གཤེགས་
པ་སྨན་གྱི་བླ་བཻ་ཌཱུརྱ་འོད་ཀྱི་རྒྱལ་པོ་དེའི་སྔོན་གྱི་སྨོན་ལམ་ཁྱད་པར་ཅན་དང་
མཐུན་པར། བདག་ཅག་ལསྩོགས་པ་སེམས་ཅན་ཐམས་ཅད། སྐྱེས་བུ་ཆེན་པོའི་
མཚན་སུམ་ཅུ་རྩ་གཉིས་དང་། དཔེའ་བྱད་བཟང་པོ་བརྒྱད་ཅུས་ལེགས་པར་
བརྒྱན་པ། ལུས་ཀྱི་འོད་ཀྱིས་འཇིག་རྟེན་གྱི་ཁམས་གྲངས་མེད་དཔག་གིས་མི་
ལང་བ་ལྷམ་མེ་ལྷན་ནེ། ལྷང་ངེར་གྱུར་ཅིག ལུས་ནོར་བུ་རིན་པོ་ཆེ་ཅི་འདྲ་བ་དེ་
འདྲ་བར། ཕྱི་ནང་ཤིན་ཏུ་ཡོངས་སུ་དག་པ་དང་། དྲི་མ་མེད་པ་ལ་འོད་གསལ་བ་
དང༌། ཁོ་ལག་ཡངས་ཤིང་ཆེ་བ་དང་། དཔལ་དང་གཟི་བརྗིད་འབར་བ་དང་།
ལེགས་པར་གནས་པ་དང༌། ཉི་མ་དང་ཟླ་བ་བས་ལྷག་པའི་འོད་ཟེར་གྱི་དྲ་བ་
རྣམས་ཀྱིས་ལེགས་པར་བརྒྱན་པར་གྱུར་པ། དེ་བཞིན་གཤེགས་པ་སྨན་གྱི་བླ་བེ་
-101-



_
-
-
-
མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ཌཱུརྱའི་འོད་ཅི་འདྲ་བ་དེ་འདྲ་བར་གྱུར་ཏེ། སེམས་ཅན་གང་དག་འཇིག་རྟེན་གྱི་
བར་དག་དང་། མིའི་འཇིག་རྟེན་མཚན་མོ་མུན་ནག་གི་ནང་ན། ཕྱོགས་ཐ་དད་
པར་འགྲོ་བ་དེ་དག བདག་ཅག་གི་འོད་ཀྱིས་ཕྱོགས་དགའ་མགུར་འགྲོ་ཞིང་ལས་
རྣམས་བྱེད་པར་གྱུར་ཅིག དེ་བཞིན་བཤེགས་པ་སྨན་གྱི་བླ་བཻ་ཌཱུརྱ་འོད་ཀྱི་རྒྱལ་
པོ་དེའི་ཤེས་རབ་དང་། ཐབས་དཔག་ཏུ་མེད་པས། བདག་ཅག་ལསྩོགས་པ་
སེམས་ཅན་གྱི་ཁམས་དཔག་གིས་མི་ལང་བ་དག ལོངས་སྤྱོད་ཟད་མི་ཤེས་པ་
དང་ལྡན་པར་གྱུར་ཏེ། སུ་ཡང་ཅིས་ཀྱང་བྲེལ་བ་མེད་པར་གྱུར་ཅིག བདག་ཅག་
ལསྩོགས་པ་སེམས་ཅན་གང་དག་ལམ་ངན་པར་ཞུགས་པ་དང་། ཉན་ཐོས་དང་
རང་སངས་རྒྱས་ཀྱི་ལམ་དུ་ཞུགས་པ་དེ་དག་ཐམས་ཅད། ཐེག་པ་ཆེན་པོ་བླ་ན་
མེད་པའི་ལམ་ལ་ཞུགས་པར་གྱུར་ཅིག བདག་ཅག་ལསྩོགས་པ་སེམས་ཅན་
ཐམས་ཅད་བྱང་ཆུབ་ཀྱི་མཐར་ཐུག་གི་བར་དུ་སྡོམ་པ་གསུམ་གྱིས་བསྡམས་པ་
དང་། ཚུལ་ཁྲིམས་ཉམས་པ་མེད་པར་གྱུར་ཅིག སུ་ཡང་ཚུལ་ཁྲིམས་ལོག་པར་
ཞུགས་ཏེ། ངན་པར་འགྲོ་བར་མ་གྱུར་ཅིག བདག་ཅག་ལསྩོགས་པ་སེམས་ཅན་
གང་དག་ལུས་ངན་པ་དང་། དབང་པོ་མ་ཚང་བ་དང་། མདོག་མི་སྡུག་པ་དང་།
བེམ་ པོ་ དང་། ཡན་ ལག་ སྐྱོན་ ཅན་ དང་། སྒྱུར་ པོ་དང་། ཤ་བཀྲ་ ཅན་ ད ང་།
ཞར་བ་དང་། ལོང་བ་དང་། འོན་པ་དང་། སྨྱོན་པ་དང་། ལུས་ལ་ནད་ཀྱིས་བཏབ་
པ་དེ་དག་ཐམས་ཅད། ལས་ཀྱི་སྒྲིབ་པ་ཐམས་ཅད་བྱང་ནས། ཐམས་ཅད་དབང་
པོ་ཚང་ཞིང་ཡན་ལག་ཡོངས་སུ་རྫོགས་པར་གྱུར་ཅིག བདག་ཅག་ལསྩོགས་པ་
ནད་སྣ་ཚོགས་ཀྱིས་གཟིར་པ་སྐྱབས་མེད་པ། མགོན་མེད་པ། འཚོག་ཆས་དང་།
སྨན་མི་བདོག་པ། དཔུང་གཉེན་མེད་པ། དབུལ་བ། སྡུག་བསྔལ་བ་དེ་དག
-102-



དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ།
ནད་ཐམས་ཅད་རབ་ཏུ་ཞི་བར་གྱུར་ཅིག བྱང་ཆུབ་ཀྱི་མཐར་ཐུག་གི་བར་དུ།
ནད་མེད་ཅིང་གནོད་པ་མེད་ལ་ཡོ་བྱད་ཕུན་སུམ་ཚོགས་པར་གནས་པར་གྱུར་ཅིག
བུད་མེད་གང་དག་བུད་མེད་ཀྱི་སྐྱོན་བརྒྱ་དག་གིས་ཀུན་ནས་ཉོན་མོངས་པར་
གྱུར་པ། བུད་མེད་ཀྱི་དངོས་པོ་ལ་མི་དགའ་བ། བུད་མེད་ཀྱི་སྐྱེ་གནས་ལས་ཐར་
པར་འདོད་པ་དེ་དག་ཐམས་ཅད། བུད་མེད་ཀྱི་དངོས་པོ་ལས་ལོག་པར་གྱུར་ཅིག
བྱང་ཆུབ་ཀྱི་མཐར་ཐུག་གི་བར་དུ་སྐྱེས་པའི་དབང་པོ་དང་ལྡན་པར་གྱུར་ཅིག
བདག་ཅག་ལསྩོགས་པ་སེམས་ཅན་ཐམས་ཅད་བདུད་ཀྱི་ཞགས་པ་ལས་ཡོངས་
སུ་ཐར་པར་གྱུར་ཅིག ལྟ་བ་ཐ་དད་པ་མི་མཐུན་པའི་ཟིང་ཟིང་པོ་དག་སྤངས་ཏེ།
ཡང་དག་པའི་ལྟ་བ་ལ་གནས་པར་གྱུར་ཅིག བྱང་ཆུབ་ཀྱི་སྤྱོད་པ་རླབས་པོ་ཆེ་
རྫོགས་པར་གྱུར་ཅིག གང་དག་རྒྱལ་པོས་འཇིགས་སྐྲག་ནས། བཅིང་བ་དང་།
བརྡེག་པ་དང་། གོ་རར་གཞུག་པ་དང་། གསད་པར་འོས་པའི་རྒྱུ་དུ་མས་ཀུན་ཏུ་
གཙེས་པས། ང་རྒྱལ་ དང་ བྲལ་བ། ལུས་དང་། ངག་དང་། སེམས་ སྡུག་བསྔལ་
གྱིས་ཉེན་པ་དག་ཐམས་ཅད། གནོད་པ་ཐམས་ཅད་ལས་ཡོངས་སུ་ཐར་པར་གྱུར་
ཅིག གང་དག་བཀྲེས་པ་དང་། སྐོམ་པའི་མེ་རབ་ཏུ་འབར་བ། ཁ་ཟས་འཚོལ་བ་
ལ་རབ་ཏུ་བརྩོན་པ། སྡིག་པའི་ལས་བྱེད་པ་དེ་དག་ཐམས་ཅད། ཁ་དོག་དང༌། དྲི་
དང༌། རོར་ལྡན་པའི་བཟའ་བཏུང་གིས་ཚིམ་པར་གྱུར་ཅིག དམ་པའི་ཆོས་ཀྱི་
རོས་ཤིན་ཏུ་བདེ་བ་ལ་གནས་པར་གྱུར་ཅིག གང་དག་སྒྲེན་མོ་དང་། མགོན་མེད་
པ༑ དབུལ་བ། སྡུག་བསྔལ་བ། གྲང་བ་དང་། ཚ་བ་དང་། སྦྲང་བུ་དང་། ཤ་སྦྲང་
དག་གིས་ཉིན་མཚན་དུ་སྡུག་བསྔལ་བའི་ཚོར་བ་དེ་དག་ཐམས་ཅད་གོས་སྣ་
ཚོགས་དང་། རིན་པོ་ཆེའི་རྒྱན་དང་། སྤུད་པ་དང་། འཕྲེང་བ་དང་། བྱུག་པ་དང་།
-103-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
རོལ་མོ་སྣ་ཚོགས་ཀྱིས་བསམས་པ་ཐམས་ཅད་ཡོངས་སུ་རྫོགས་ཤིང་། འཕགས་
པ་དགྱེས་པའི་ཚུལ་ཁྲིམས་ཀྱི་དགའ་བ་དང་ལྡན་ཏེ། ཉོན་མོངས་པ་སྣ་ཚོགས་ཀྱི་
གནོད་ པས་མི་བརྫི་བར་རྣམ་པར་གྲོལ་བའི་བདེ་བ་ལ་གནས་པར་གྱུར་ཅིག
འདི་ནས་ཤི་འཕོས་ནས་ཀྱང་། དེ་བཞིན་གཤེགས་པ་སྨན་གྱི་བླ་བཻ་ཌཱུརྱ་འོད་ཀྱི་
རྒྱལ་པོའི་སངས་རྒྱས་ཀྱི་ཞིང་དུ། པད་མའི་སྙིང་པོའི་སེང་གེའི་ཁྲི་ལས་བརྫུས་ཏེ་
སྐྱེ་ཞིང་། སྐྱེས་མ་ཐག་ཏུ་སངས་རྒྱས་ཀྱི་ཞིང་དུ་གཟུངས་དང་། ཏིང་ངེ་འཛིན་ལ
སྩོགས་པའི་ཡོན་ཏན་གྱི་ཚོགས་ཐམས་ཅད་མངོན་དུ་གྱུར་ཏེ། སྟོན་པ་བླ་ན་མེད་
པ་སྨན་གྱི་བླ་བཻ་ཌཱུརྱ་འོད་ཀྱི་རྒྱལ་པོ་ལསྩོགས་པ་ཕྱོགས་བཅུའི་སངས་རྒྱས་ཐམས་
ཅད་ལས། བཀའ་ལུང་ཡང་དག་པར་ནོད། ཐུགས་མཉེས་པར་བགྱིད་ཅིང་། སྐད་
ཅིག་གཅིག་ལ་སངས་རྒྱས་ཀྱི་ཞིང་ཐམས་ཅད་དུ་ཐོགས་པ་མེད་པར་འཇུག་པར་
གྱུར་ཅིག སྟོན་པ་བཅོམ་ལྡན་འདས་ཤཱཀྱ་ཐུབ་པའི་མཚན་ནས་བརྗོད་དེ། མཆོད་
ནས་སྨོན་ལམ་དུ་གསོལ་བ།
སྟོན་པ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་
པར་རྫོགས་པའི་སངས་རྒྱས་དཔལ་ཤཱཀྱ་ཐུབ་པ་ལ་ཕྱག་འཚལ་ལོ། །མཆོད་དོ། །
སྐྱབས་ སུ་ མཆིའོ། །དེ་སྐད་ལན་བདུན་བཟླ། སྐབས་འདིར་མཆོད་པ་ཅི་འབྱོར་བ་དབུལ། དེང་
རྒྱལ་བ་སྲས་དང་བཅས་པ་གདན་འཛོམ་པའི་སྦྱར་སྔར། དེ་བཞིན་གཤེགས་པ་
ཤཱཀྱ་ཐུབ་པའི་མཚན་ཡིད་ལ་དྲན་ཞིང་། ལན་བདུན་བརྗོད་དེ། ཕྱག་འཚལ་ཞིང་
མཆོད་པ་ལསྩོགས་པའི་མཐུས། སྟོན་པ་བཅོམ་ལྡན་འདས་དེ་བཞིན་གཤེགས་པ་
དཔལ་ཤཱཀྱ་ཐུབ་པས། བདག་ཅག་ལསྩོགས་པ་སེམས་ཅན་ལས་ཀྱི་སྒྲིབ་པ་སྣ་
ཚོགས་ཀྱིས་བསྒྲིབས་པས། ནད་སྣ་ཚོགས་ཀྱིས་གཟིར་པ། མྱ་ངན་དང་སྡུག་
-104-



ས་བཏུས
དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ། །
བསྔལ་སྣ་ཚོགས་ཀྱིས་གཙེས་པ། འཕོངས་པར་གྱུར་པ་ཐམས་ཅད་རྗེས་སུ་བཟུང་
ཞིང་། ལྷ་དང་མི་རྣམས་ཀྱིས་དོན་དང་། སྨན་པ་དང་། བདེ་བའི་སླད་དུ། དེ་
བཞིན་གཤེགས་པ་བདུན་གྱི་ཐབས་མཁས་པ་དང་། སྔོན་གྱི་སྨོན་ལམ་ཁྱད་པར་
རྒྱས་པར་བྱིན་གྱིས་བརླབས་ཤིང༌། དཔལ་གྱི་མགུར། དུང་གི་ཚེམས་ནས་འདི་
སྐད་དུ། འཇམ་དཔལ་དེ་ལྟ་བས་ན། ཡོན་ཏན་དོན་ཏུ་གཉེར་བ་རྣམས་ཀྱིས་ཉོན་
མོངས་པ་དང་མ་འདྲེས་པར། དེ་བཞིན་གཤེགས་པ་མཚན་ལེགས་པར་ཡོངས་
བསྒྲགས་དཔལ་གྱི་རྒྱལ་པོ་དེའི་མཚན་གཟུང་བར་བྱ། བཀླག་པར་བྱ། རབ་ཏུ་
གུས་པས་མཆོད་པར་བྱས་ནས། དེའི་སྡིག་པ་ཐམས་ཅད་དང་། ལས་ཀྱི་སྒྲིབ་པ་
ཐམས་དང་། ནད་ཐམས་ཅད་རབ་ཏུ་ཞི་བར་འགྱུར། བདེ་བ་ཐམས་ཅད་ཡོངས་
སུ་རྫོགས་པར་འགྱུར། སངས་རྒྱས་ཀྱི་བྱང་ཆུབ་ལས་ཕྱིར་མི་ལྡོག་པར་འགྱུར་རོ་
ཞེས་ཇི་ལྟར་བཀའ་བསྩལ་པ་དང་། ཡང་འདི་སྐད་དུ། འཇམ་དཔལ་དེ་ལྟ་བས་
ན༑ བཅོམ་ལྡན་འདས་དེ་བཞིན་གཤེགས་པ་རིན་པོ་ཆེ་དང་ཟླ་བ་དང་པད་མས་
རབ་ཏུ་བརྒྱན་པ། མཁས་པ་གཟི་བརྗིད་ཀྱི་སྒྲ་དབྱངས་ཀྱི་རྒྱལ་པོ་དེའི་མཚན།
ཉིན་ལན་གསུམ་མཚན་ལན་གསུམ་ཡིད་ལ་བྱ། གུས་པར་གཟུང་ཞིང་དད་པར་
བྱ༑ དེའི་སྐུ་གཟུགས་ཀྱང་བྱ། མེ་ཏོག་དང་། བདུག་པ་དང་། སྤོས་དང་། ཕྲེང་བ་
དང༌། བྱུག་པ་དང་། རོལ་མོའི་སྒྲ་དང་། མར་མེ་རྣམས་ཀྱིས་མཆོད་པར་བྱ། ཡན་
ལག་བརྒྱད་པའི་བསྙེན་གནས་ལ་ཉེ་བར་གནས་ལ། ཉིན་བདུན་གཙང་མར་བྱས་
ཏེ། ས་གཙང་མར་གནས་ཤིང་། སངས་རྒྱས་ཀྱི་ཞིང་དེར་སྐྱེ་བར་སྨོན་ལམ་
གདབ། སེམས་ཅན་ཐམས་ཅད་ལ་བྱམས་པ་དང་སྙིང་རྗེའི་སེམས་སུ་བྱས་ན། དེ་
ལ་དེ་བཞིན་གཤེགས་པ་རིན་པོ་ཆེ་དང་ཟླ་བ་དང་པད་མས་རབ་ཏུ་བརྒྱན་པ།
-105-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
མཁས་པ་གཟི་བརྗིད་ཀྱི་སྒྲ་དབྱངས་ཀྱི་རྒྱལ་པོ་དེ་དགོངས་པར་འགྱུར། བྱང་ཆུབ་
སེམས་དཔའ་ཆེན་པོ་རྣམས་ཀྱང་སེམས་པར་འགྱུར། སྡིག་པ་ཐམས་ཅད་དང་།
ལས་ཀྱི་སྒྲིབ་པ་ཐམས་ཅད་ཀྱང་ཡོངས་སུ་བྱང་བར་འགྱུར། བྱང་ཆུབ་ཀྱི་སེམས་
ཡིད་ལ་བྱེད་པ་དང་མི་འབྲལ་བར་འགྱུར། འདོད་ཆགས་དང་། ཞེ་སྡང་དང་། ཏི་
མུག་བསྲབ་པར་འགྱུར། ཡུན་རིང་དུ་འཚོ་ཞིང་ནད་མེད་པར་འགྱུར། གང་
བསམས་པའི་བསམ་པ་ཐམས་ཅད་ཡོངས་སུ་རྫོགས་པར་འགྱུར། འཐབ་པ་དང༌།
འཐབ་མོ་དང་། རྩོད་པ་དང་། འགྱེད་པ་ཐམས་ཅད་རབ་ཏུ་ཞི་བར་འགྱུར། འདི་
ནས་ཤི་འཕོས་ནས་ཀྱང་སྡིག་པ་ཐམས་ཅད་ཟད་པར་འགྱུར་ཏེ། དེ་བཞིན་
གཤེགས་པ་རིན་པོ་ཆེ་དང་ཟླ་བ་དང་པད་མས་རབ་ཏུ་བརྒྱན་པ། མཁས་པ་གཟི་
བརྗིད་ཀྱི་སྒྲ་དབྱངས་ཀྱི་རྒྱལ་པོའི་སངས་རྒྱས་ཀྱི་ཞིང་དེར། པད་མའི་སྙིང་པོའི་
སེང་གེའི་ཁྲི་ལས་བརྫུས་ཏེ་སྐྱེ་ཞིང་། སྐྱེས་མ་ཐག་ཏུ་ཏིང་ངེ་འཛིན་དང་།
གཟུངས་ཀྱི་སྒོ་རྣམས་མངོན་དུ་འགྱུར་རོ་ཞེས་བཀའ་བསྩལ་པ་དང༌། ཡང་འདི་
སྐད་དུ། གྲོགས་པོ་དག་དེ་བཞིན་གཤེགས་པ་གསེར་བཟང་དྲི་མེད་རིན་ཆེན་སྣང་
བརྟུལ་ཞུགས་གྲུབ་པའི་མཚན་དང་། གཟུངས་ཀྱི་ཆོ་ག་འདི་དག་འཛིན་པ་དང༌།
ཀློག་ པ་ དང་། ཀུན་ཆུབ་ པར་ བྱེད་ པ་ དང་། དད་ པར་ བྱེད་ པ་དང༌། ཉིན་ ལན་
གསུམ་མཚན་ལན་གསུམ་དུ། སེམས་ཅན་ཐམས་ཅད་ལ་སྙིང་རྗེའི་སེམས་ཡིད་
ལ་བྱེད་པ་དང་། མེ་ཏོག་དང་། བདུག་པ་དང་། སྤོས་དང་། མར་མེ་རྣམས་ཀྱིས་
མཆོད་པ་གཙང་མར་བྱས་ཏེ། འཕགས་པའི་ལམ་ཡན་ལག་བརྒྱད་པ་དང་ལྡན་
པར་བྱས་ན། དེའི་མཚམས་མེད་པ་ལྔ་ལསྩོགས་པའི་སྡིག་པ་ཐམས་ཅད་ཡོངས་
སུ་བྱང་བར་འགྱུར། འདི་ནས་ཤི་འཕོས་ནས་ འཇིག་རྟེན་གྱི་ཁམས་དེར།
-106-



དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ།
པད་མའི་སྙིང་པོའི་སེང་གེའི་ཁྲི་ལས་བརྫུས་ཏེ་སྐྱེ་བར་འགྱུར། ནད་ཐམས་ཅད་
རབ་ཏུ་ཞི་བར་འགྱུར། འཆི་བ་དང༌། དགྲ་དང་། དགོན་པའི་གནོད་པ་ཐམས་
ཅད་རབ་ཏུ་ཞི་བར་འགྱུར། འཆི་བའི་དུས་ཀྱི་ཚེ་ཡང་། དེ་བཞིན་གཤེགས་པས་
དགོངས་པར་འགྱུར། རེ་བ་དང་བསམ་པ་ཐམས་ཅད་ཡོངས་སུ་རྫོགས་པར་
འགྱུར་རོ། །ཞེས་ཇི་སྐད་བཀའ་བསྩལ་པ་དང་། ཡང་འདི་སྐད་འཇམ་དཔལ་གང་
གིས། བཅོམ་ལྡན་འདས་དེ་བཞིན་གཤེགས་པ་མྱ་ངན་མེད་མཆོག་དཔལ་དེའི་
མཚན་ཐོས་ཏེ། ཉིན་ལན་གསུམ་མཚན་གསུམ་དུ་བརྗོད་པ་དང་། སེམས་ཅན་
ཐམས་ཅད་ལ་བྱམས་པས་གནས་པར་བྱ་སྟེ། དེ་བཞིན་གཤེགས་པ་མྱ་ངན་མེད་
མཆོག་དཔལ་དེ་ལ་མཆོད་པ་བྱེད་པ་དེ་དག ལས་ཀྱི་སྒྲིབ་པ་ཐམས་ཅད་ཡོངས་
སུ་བྱང་བར་འགྱུར། མྱ་ངན་དང་། སྡུག་བསྔལ་དང་། ཡིད་མི་བདེ་བ་དང་།
འཁྲུག་པ་ཐམས་ཅད་ལས་ཡོངས་སུ་ཐར་པར་འགྱུར། རྟག་ཏུ་ནད་མེད་པ་དང་
ལྡན་པར་འགྱུར། ཡུན་རིང་དུ་འཚོ་ཞིང་ནད་ཐམས་ཅད་ལས་ཡོངས་སུ་ཐར་པར་
འགྱུར། བྱང་ཆུབ་ཀྱི་མཐར་ཐུག་གི་བར་དུ་ལོག་པར་ལྟུང་བར་འགྲོ་བར་མི་
འགྱུར། སྐྱེ་བ་དྲན་པར་འགྱུར། དེ་བཞིན་གཤེགས་པ་མྱ་ངན་མེད་མཆོག་དཔལ་
དེའི་སངས་རྒྱས་ཀྱི་ཞིང་དུ། རིན་པོ་ཆེ་སྣ་བདུན་གྱི་པད་མའི་སེང་གེའི་ཁྲི་ལས་
བརྫུས་ཏེ་སྐྱེ་བར་འགྱུར། ལྷ་ཐམས་ཅད་ཀྱིས་ རྗེས་སུ་བསྲུང་བར་འགྱུར་རོ། །
ཞེས་བཀའ་བསྩལ་པ་དང་། ཡང་འདི་སྐད་དུ་འཇམ་དཔལ་གང་ལ་ལ་ཞིག དེ་
བཞིན་གཤེགས་པ་ཆོས་བསྒྲགས་རྒྱ་མཚོའི་དབྱངས་དེའི་མཚན་ཐོས་པ་དང་།
འཛིན་པ་དང་། དད་པར་བྱེད་པ་དང་། རབ་ཏུ་གུས་པར་མཆོད་པ་བྱེད་དེ། སྡིག་
པ་ཐམས་ཅད་ཡོངས་སུ་བྱང་ནས། སངས་རྒྱས་ཀྱི་བྱང་ཆུབ་ལས་ཕྱིར་མི་ལྡོག་
-
-107-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
པར་འགྱུར། ཚེ་རབས་ཐམས་ཅད་དུ་ཚེ་རབས་དྲན་པར་འགྱུར། ནམ་དུ་ཡང་བྱང་
ཆུབ་ཀྱི་སེམས་དང་མི་འབྲལ་བར་འགྱུར། སྐྱེ་བ་ཐམས་ཅད་དུ་དེ་བཞིན་
གཤེགས་པ་དང་ཕྲད་པར་འགྱུར། རྟག་ཏུ་ནད་མེད་ཅིང་ཚེ་རིང་བར་འགྱུར། འདི་
ནས་ཤི་འཕོས་ནས། དེ་བཞིན་གཤེགས་པ་ཆོས་བསྒྲགས་རྒྱ་མཚོའི་དབྱངས་ཀྱི་
ཞིང་དེར་སྐྱེ་བར་འགྱུར། གཞན་ལོག་པར་ལྟུང་བར་འགྲོ་བར་མི་འགྱུར། གང་
དང་གང་དུ་སྐྱེས་པར་བསམས་མ་ཐག་ཏུ་གོས་དང་། རྒྱན་དང་། སྤོས་དང་། ཕྲེང་
བ་དང་། མལ་ཆ་དང་། ན་ བའི་ གསོས་སྨན་དང་། ཡོད་བྱད་དང༌། ལོངས་སྤྱོད་
དང་། དབང་ཕྱུག་དང་ལྡན་པར་འགྱུར་རོ་ཞེས་ཇི་སྐད་བཀའ་བསྩལ་པ་དང་།
ཡང་འདི་སྐད་དུ་འཇམ་དཔལ་གང་ལ་ལ་ཞིག་གིས། ཡང་དག་པར་རྫོགས་པའི་
སངས་རྒྱས་བདུན་པོ་དེ་དག་གི་མཚན་ཐོས་ལ། ཐོས་ནས་ཀྱང་འཛིན་པ་དང༌།
དད་པར་བྱེད་པ་དང་། མེ་ཏོག་དང་། བདུག་པ་དང༌། སྤོས་དང་། ཕྲེང་བ་དང་།
བྱུག་པ་དང་། རོལ་མོའི་སྒྲ་དང༌། སིལ་སྙན་དང་། ཕེག་རྡོབ་པ་དག་གིས་མཆོད་
པ་དང་། གླེགས་བམ་ལ་བྲིས་ཏེ་འཆང་བ་དང༌། ཆོས་ཀྱི་རྣམ་གྲངས་འདི་ཡི་གེར་
འབྲི་བ་དང་། ཡི་གེར་འབྲིར་འཇུག་པ་དང༌། སེམས་བཏུད་དེ་གཞན་ལས་ཉན་པ་
དང་། ཆོས་སྨྲ་བ་ དེ་ དག་ ལ་ ཡང་ འཚོག་ཆས་དང་། ཡོ་བྱད་ཐམས་ཅད་ ཀྱིས་
མཆོད་པར་བྱེད་དེ། སངས་རྒྱས་ཐམས་ཅད་ཀྱིས་བྱིན་གྱིས་བརླབ་པར་འགྱུར་ཏེ།
སངས་རྒྱས་ཀྱི་བྱང་ཆུབ་ཀྱི་བར་དུ་མངོན་པར་རྫོགས་པར་འཚང་རྒྱ་བར་འགྱུར་
རོ་ཞེས་ཇི་སྐད་བཀའ་བསྩལ་པ་དང་། ཡང་འདི་སྐད་དུ་འཇམ་དཔལ་དེ་བཞིན་
གཤེགས་ པ་ སྨན་ གྱི་ བླ་བཻ་ཌཱུརྱ་འོད་ ཀྱི་ རྒྱལ་ པོ་ དེའི་ སྨོན་ལམ་དང་། ཐབས་
མཁས་པ་ནི་ཚད་མེད་དོ། །བསྐལ་པ་ལས་ལྷག་པར་ཡང་བརྗོད་མི་ནུས་སོ། །
-108-



པ
དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ།
འཇམ་དཔལ་སོ་སོའི་སྐྱེ་བོ་གང་དག་དགེ་བ་དང་མི་དགེ་བ་མི་ཤེས་པ་དག་ཡོད་
དེ། དེ་དག་ནི་ཆགས་པས་ཟིལ་གྱིས་ནོན་ཅིང་། སྦྱིན་པ་དང་སྦྱིན་པའི་འབྲས་བུ་
མི་ཤེས་ཏེ། ནོར་གསོག་ཅིང་བསྲུང་བ་ལ་བརྩོན་ཞིང་། སྦྱན་ པ་ཡང་དག་པར་
འགྱོད་པ་ལ་སེམས་མི་འདྲ་ཏེ། སྦྱིན་པའི་དུས་ཉེ་བར་གནས་པ་ན། རང་གི་ལུས་
ཀྱི་ཤ་ལ་བཅད་པ་བཞིན་དུ། ཡིད་མི་དགའ་བར་འགྱུར་ཏེ། བདག་ཉིད་ཀྱང་དུ་མ་
ཡོངས་སུ་མི་སྤྱོད་ན། ཕ་མ་དང་། བུ་སྨད་དང༌། གཡོག་འཁོར་ལྟ་ག་ལ་སྟེར། །
གཞན་སློང་བ་རྣམས་ལ་ལྟ་སྨོས་ཀྱང་ཅི་དགོས་པའི་སེམས་ཅན་དེ་ལྟ་བུ་དག་ནི།
ཤི་འཕོས་ནས་ཡི་དྭགས་སམ་དུད་འགྲོར་སྐྱེ་བར་འགྱུར་རོ། །དེ་ལ་གང་དག་སྔོན་
གྱི་མིར་གྱུར་པ་ན། དེ་བཞིན་གཤེགས་པ་སྨན་གྱི་བླ་བཻ་ཌཱུརྱ་འོད་ཀྱི་རྒྱལ་པོ་དེའི་
མཚན་ཐོས་པ་དེ་དག་ནི། ཡི་དྭགས་སམ། དུད་འགྲོའི་སྐྱེ་གནས་གང་ཡང་རུང་བ་
དེར་དེ་བཞིན་གཤེགས་པ་སྨན་གྱི་ལྷ་བེ་ཌཱུརྱའི་འོད་དེའི་མཚན་མངོན་དུ་འགྱུར་
ཞིང་། དྲན་པ་ཙམ་གྱིས་ཚེ་འཕོས་ནས་ཀྱང་། མིའི་འཇིག་རྟེན་དུ་སྐྱེ་ཞིང་
། ཚེ་
རབས་དྲན་པར་འགྱུར། ངན་འགྲོའི་འཇིགས་ པས་ སྐྲག་ནས། འདོད་པའི་ཡོན་
ཏན་དོན་དུ་མི་གཉེར་བ་དང་། སྦྱིན་པ་ལ་དགའ་བ་དང་། སྦྱིན་པའི་བསྔགས་པ་
བརྗོད་པ་དང་། བདོག་པ་ཐམས་ཅད་ཡོངས་སུ་གཏོང་བར་འགྱུར་ཏེ། རིམ་གྱིས་
རང་གི་མགོ་དང༌། ཡན་ལག་དང༌། ཤ་ཁྲག་ཀྱང་སློང་བ་རྣམས་ལ་རབ་ཏུ་སྦྱིན་
པར་འགྱུར་ན། ནོར་གྱི་ཕུང་པོ་གཞན་ལྟ་སྨོས་ཀྱང་ཅི་དགོས། འཇམ་དཔལ་
གཞན་ཡང་སེམས་ཅན་གང་དག དེ་བཞིན་གཤེགས་པ་རྣམས་ཀྱི་བསླབ་པའི་
གནས་ལོག་པར་འཛིན་པ་དག་ཡོད་དེ། གང་དག་ཚུལ་ཁྲིམས་དང་ལྡན་པ་དེ་དག་
ནི། ཚུལ་ཁྲིམས་ཙམ་སྲུང་གི མང་དུ་ཐོས་པ་ཡོངས་སུ་མི་འཚོལ། མང་དུ་ཐོས་པ་
-109-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
དེ་དག་ནི། མདོ་སྡེ་རྣམས་ཀྱི་དོན་ཟབ་མོ་མི་ཤེས་ཤིང་། ལྷག་པའི་ང་རྒྱལ་ཅན་དུ་
འགྱུར་ཏེ། གཞན་དག་ལ་ཕྲག་དོག་བྱེད་ཅིང་། དམ་པའི་ཆོས་ལ་དབང་ཟ་ཞིང་
སྤོང་བར་འགྱུར་རོ། །མི་བླུན་པོ་བདུད་ཀྱི་ཕྱོགས་ པ། རང་ཡང་ལམ་ངན་པར་
ཞུགས་ཤིང་། གཞན་བྱེ་བ་ཁྲག་ཁྲིག་བརྒྱ་སྟོང་དུ་མ་དག་ཀྱང་། གཡང་ས་ཆེན་
པོར་ལྷུང་བར་བྱེད་པ་དེ་ལྟ་བུ་དེ་དག་ནི། སེམས་ཅན་དམྱལ་བ་མི་ཟད་པར་འགྲོ་
བར་འགྱུར་རོ། །གང་དག་སྔོན་དེ་བཞིན་གཤེགས་པ་སྨན་གྱི་བླ་བཻ་ཌཱུརྱའི་འོད་ཀྱི་
རྒྱལ་པོའི་མཚན་ཐོས་པ་དེ་དག་ནི་སེམས་ཅན་དམྱལ་བའི་གནས་དེར། དེ་བཞིན་
གཤེགས་པ་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོའི་མཚན་མངོན་དུ་འགྱུར་ཏེ། དེ་
ནས་ཤི་འཕོས་ནས་ཀྱང་མིའི་འཇིག་རྟེན་དུ་སྐྱེ་ཞིང་། ཡང་དག་པར་ལྟ་བ་ཅན་
དང་། བརྩོན་འགྲུས་དང་ལྡན་པ་དང་། དགེ་བའི་བསམ་པ་ཅན་དུ་འགྱུར། ཁྱིམ་
སྤངས་ཏེ་སངས་རྒྱས་ཀྱི་བསྟན་པ་ལ་རབ་ཏུ་བྱུང་ནས། བྱང་ཆུབ་སེམས་དཔའི་
སྤྱད་པ་སྤྱོད་པར་འགྱུར་རོ། །འཇམ་དཔལ་གཞན་ ཡང་ སེམས་ཅན་གང་དག་
བདག་ལ་བསྟོད་ཅིང་། གཞན་ལ་སྨོད་པ་དེ་དག་ནི། ངན་སོང་གསུམ་པོ་དག་ཏུ་
ལོ་སྟོང་ཕྲག་མང་པོར་སྡུག་བསྔལ་ཞིང་། དེ་ནས་ཤི་འཕོས་ནས་ཀྱང་། བ་གླང་
དང་། རྟ་དང་། རྔ་མོང་དང་། བོང་བུ་ལསྩོགས་པ་དུད་འགྲོར་སྐྱེ་སྟེ། དབྱིག་ལྕག་
གིས་བརྡེག་པ་དང་། བཀྲེས་སྐོམ་གྱིས་ཉེན་པ་དང་། ཁལ་ཆེན་པོས་གཟིར་བར་
འགྱུར་རོ། །རྒྱ་ལ་མིར་སྐྱེས་ན་ཡང་རྟག་ཏུ་རིགས་དམའ་བ་དང་བྲན་དུ་འགྱུར་
ཞིང་། གཞན་ གྱི་དབང་དུ་འགྱུར་རོ། །གང་དག་སྔོན་གྱི་དེ་བཞིན་གཤེགས་ པ་
སྨན་གྱི་བླ་བཻ་ཌཱུརྱའི་འོད་དེའི་མཚན་ཐོས་པ་དེ་དག་ནི་དགེ་བའི་རྩ་བ་དེས། སྡུག་
བསྔལ་ལས་ཡོངས་སུ་ཐར་པར་འགྱུར་དབང་པོ་རྣོ་བར་འགྱུར། མཁས་པ་དང་།
-110-



དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ།
གསལ་བ་དང་། ཡིད་གཞུངས་པ་དང་། དགེ་བ་ཡོངས་སུ་འཚོལ་བ་ལ་མངོན་
བར་བརྩོན་པ་དང༌། རྟག་ཏུ་དགེ་བའི་བཤེས་གཉེན་དང་འགྲོགས་པ་རྙེད་པར་
འགྱུར། བདུད་ཀྱི་ཞགས་པ་གཅོད་པ་དང་། མ་རིག་པའི་སྒོ་ངའི་སྦུབས་གཅོག་པ་
དང༌། ཉོན་མོངས་ པའི་ཆུ་ ཀླུང་སྐེམ་ པ་ དང༌། སྐྱེ་བ་དང་། རྒ་ཤི་དང་། མྱ་ངན་
དང༌། སྨྲེ་སྔགས་འདོན་པ་དང་། སྡུག་བསྔལ་བ་དང༌། ཡིད་མི་བདེ་བ་དང་།
འཁྲུག་པ་རྣམས་ལས་ཡོངས་སུ་ཐར་བར་འགྱུར་རོ། །འཇམ་དཔལ་གཞན་ཡང་
སེམས་ཅན་གང་དག་ཕྲ་མ་ལ་དགའ་ཞིང་ཕན་ཚུན་འཐབ་པ་དང་། རྩོད་པ་དང་།
འགྱེད་པ་བྱེད་དུ་འཇུག་པ་དག་ཡོད་དེ། སེམས་ཅན་དེ་དག་རྩོད་པའི་སེམས་སུ་
གྱུར་པས། ལུས་དང་ངག་དང་ཡིད་ཀྱིས་མི་དགེ་བ་རྣམ་པ་སྣ་ཚོགས་འདུ་བྱེད་དེ།
ཕན་ཚུན་གནོད་པ་བྱ་བའི་ཕྱིར་ནགས་ཚལ་གྱི་ལྷ་དང་། ཤིང་གི་ལྷ་དང་། རིའི་ལྷ་
དང༌། དུར་ཁྲོད་ཀྱི་འབྱུང་པོ་ཐ་དད་པ་དག་དགུག་པར་བྱེད། དུད་འགྲོ་དག་གི་
སྲོག་གཅོད་ཅིང་། ཤ་ཟ་བའི་སྲིན་པོ་རྣམས་མཆོད་པར་བྱེད་དེ། དགྲ་བོ་དེའི་མིང་
ནས་བརྗོད་ དེ། གཟུགས་ བྱས་ནས། དེར་ རིག་སྔགས་དྲག་པོ་སྒྲུབ་ཅིང་། བྱད་
དང་རོ་ལངས་ཀྱི་སྦྱོར་བས་སྲོག་གི་བར་ཆད་བྱ་བ་དང་། ལུས་རྣམ་པར་གཞིག་
པར་འདོད་པ་ལ་གང་དག་གིས། དེ་བཞིན་གཤེགས་པ་སྨན་གྱི་བླ་བཻ་ཌཱུརྱའི་འོད་
ཀྱི་རྒྱལ་པོ་དེའི་མཚན་ཐོས་པར་གྱུར་པ་དེ་དག་ལ། གང་གིས་ཀྱང་བར་ཆད་བྱ་
བར་མི་ནུས་ཏེ། དེ་དག་ཕན་ཚུན་བྱམས་པའི་སེམས་དང་། ཕན་པའི་སེམས་དང་།
གནོད་སེམས་མེད་པའི་སེམས་ཀྱིས་གནས་པར་འགྱུར་རོ། །རང་རང་གི་བདོག་
པས་ཆོག་ཤེས་པར་འགྱུར་རོ། །འཇམ་དཔལ་གཞན་ཡང་འཁོར་བཞི་པོ་རྣམས་
དང༌། གཞན་ཡང་དད་པའི་རིགས་ཀྱི་བུའམ། རིགས་ཀྱི་བུ་མོ་གང་དག་ཡན་ལག་
-111-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
བརྒྱད་དང་ལྡན་པའི་བསྙེན་གནས་ལ་ཉེ་བར་གནས་པ་གང་དག བདག་གི་དགེ་
བའི་རྩ་བ་འདིས་ཕྱོགས་གང་ན། དེ་བཞིན་གཤེགས་པ་ཚེ་དཔག་མེད་བཞུགས་
པའི་འཇིག་རྟེན་གྱི་ཁམས་བདེ་བ་ཅན་དུ་སྐྱེ་བར་ཤོག་ཅིག་ཅེས་སྨོན་ལམ་བཏབ་
པ་དེ་དག་ལས་གང་དག་གིས། དེ་བཞིན་གཤེགས་པ་སྨན་གྱི་བླ་བཻ་ཌཱུརྱའི་འོད་ཀྱི་
མཚན་ཐོས་པ། འཆི་ཁར་བྱང་ཆུབ་སེམས་དཔའ་བརྒྱད་རྫུ་འཕྲུལ་གྱིས་ལྷགས་
ནས་ལམ་སྟོན་ཏེ། བདེ་བ་ཅན་དེར་པད་མ་སྣ་ཚོགས་ལས་བརྫུས་ཏེ་སྐྱེ་བར་
འགྱུར་རོ། །གང་ལ་ལ་ལྷའི་འཇིག་རྟེན་དུ་སྐྱེས་པ་དེ་དག་ནི། སྔོན་གྱི་དགེ་བའི་
རྩ་བ་ཟད་པར་མི་འགྱུར་ཞིང་། ངན་འགྲོར་འགྲོ་བར་མི་འགྱུར་ཏེ། དེ་ནས་ཤི་
འཕོས་ནས་ཀྱང་མིའི་འཇིག་རྟེན་འདིར། གླིང་བཞི་བའི་དབང་ཕྱུག་འཁོར་ལོས་
སྒྱུར་པའི་རྒྱལ་པོར་གྱུར་ཏེ། སེམས་ཅན་བྱེ་བ་ཁྲག་ཁྲིག་བརྒྱ་སྟོང་མང་པོ། དགེ་
བ་བཅུའི་ལས་ཀྱི་ལམ་ལ་འགོད་པར་འགྱུར་རོ། །གཞན་དུ་ན་རྒྱལ་རིགས་དང༌།
བྲམ་ཟེ་དང༌། ཁྱིམ་བདག་ཤིང་ས་ལ་ཆེན་པོ་ལྟ་བུའི་ཁྱིམ་དག་དང༌། ནོར་དང་།
འབྲུ་དང་། མཛོད་དང་། བང་བ་མང་པོ་འབྱོར་པའི་ཁྱིམ་དག་ཏུ་སྐྱེ་བར་འགྱུར་ཏེ།
གཟུགས་དང་། དབང་ཕྱུག་དང་། གཡོག་འཁོར་ཕུན་སུམ་ཚོགས་པ་དང་། དཔའ་
བ་དང་། རྟུལ་ཕོད་པ་དང་། ཚན་པོ་ཆེ་ཆེན་པོའི་སྟོབས་ཀྱི་ཤུགས་དང་ལྡན་པར་
འགྱུར་རོ། །བུད་མེད་གང་དག་གིས་དེ་བཞིན་གཤེགས་པ་སྨན་གྱི་བླ་བཻ་ཌཱུརྱ་འོད་
ཀྱི་རྒྱལ་པོའི་མཚན་ཐོས་པ་དེའི་བུད་མེད་ཀྱི་དངོས་པོ་དེ་ཐ་མ་ཡིན་པར་ཤེས་པར་
བྱའོ། །འཇམ་དཔལ་དེ་བཞིན་གཤེགས་པ་སྨན་གྱི་བླ་བཻ་ཌཱུརྱའི་འོད་དེའི་ སྐུ་
གཟུགས་བྱས་ཏེ། ཉིན་ཞག་བདུན་དུ་བསྙེན་གནས་ལ་གནས་ལ། ཁ་ཟས་གཙང་
མ་ཟ་ཞིང་། ལུས་ལེགས་པར་བཀྲུས་ཏེ། གོས་དྲི་མ་མེད་པ་བགོ་ཞིང་། ཕྱོགས་
-12-



དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ།
གཙང་མ་མེ་ཏོག་སྣ་ཚོགས་སིལ་མ་བཀྲམ་པ། སྤོས་སྣ་ཚོགས་ཀྱིས་གདུགས་པ།
རས་དང་། གདུགས་དང་། རྒྱལ་མཚན་སྣ་ཚོགས་ཀྱིས་བརྒྱན་པའི་ས་ཕྱོགས་སུ།
དྲི་མ་དང་། རྙོག་པ་དང་། གནོད་སེམས་མེད་པའི་སེམས་དང་། བྱམས་པ་དང༌།
བཏང་སྙོམས་དང་། མཉམ་ པའི་ སེམས་ སུ་ བྱ། རོལ་མོའི་ སྒྲ་དང༌། སིལ་ སྙན་
དང་། གླུ་དབྱངས་བླང་ཞིང་། དེ་བཞིན་གཤེགས་པའི་སྐུ་གཟུགས་དེ་ལ་བསྐོར་
བར་བྱ་སྟེ། དེའི་སྔོན་གྱི་སྨོན་ལམ་དང་། ལམ་ཡང་ཡིད་ལ་བྱ་ཞིང་། མདོ་འདི་
ཡང་བསྟན་ན། གང་བསམས་པ་དང་། གང་སྨོན་པའི་བསམ་པ་ཐམས་ཅད་
ཡོངས་སུ་རྫོགས་པར་འགྱུར་ཏེ། ཚེ་རིང་བར་སྨོན་ན་ནི་ཚེ་རིང་པོར་འགྱུར་རོ། །
ལོངས་སྤྱོད་དང་ལྡན་པར་སྨོན་ན་ནི། ལོངས་སྤྱོད་འབྱོར་པར་འགྱུར་བར་འགྱུར་
རོ། །དབང་ཕྱུག་དང་ལྡན་པར་སྨོན་ན་ནི། ཚེགས་ཆུང་ངུས་རྙེད་པར་འགྱུར་རོ། །
བུ་འདོད་ན་ནི་བུ་རྙེད་པར་འགྱུར་རོ། །གང་དག་སྡིག་པ་ཅན་གྱི་རྨི་ལམ་རྨིས་སམ།
གང་དུ་བྱ་ཁྭ་དང་། ལྟས་ངན་མཐོང་ངམ། གནས་གང་དུ་བཀྲ་མི་ཤིས་པ་བརྒྱད་
དག་གནས་པར་གྱུར་པ་ལ། གང་དག་དེ་བཞིན་གཤེགས་པ་སྨན་གྱི་བླ་བཻ་ཌཱུརྱའི་
འོད་དེ་ལ། མཆོད་པ་རྣམ་པ་སྣ་ཚོགས་ཀྱིས་བཀུར་སྟི་བྱེད་ན། རྨི་ལམ་ངན་པ་
དང༌། ལྟས་ངན་པ་དང་། བཀྲ་མི་ཤིས་པའི་དངོས་པོ་ཐམས་ཅད་མི་འབྱུང་བར་
འགྱུར་རོ། །གང་དག་མེ་དང༌། ཆུ་དང་། མཚོན་དང༌། དུག་དང་། གཡང་ས་དང་།
གླང་པོ་ཆེ་གཏུམ་པོ་དང༌། སེང་གེ་དང་། སྟག་དང་། དོམ་དང་། དྲེད་དང༌། སྦྲུལ་
གདུག་པ་དང་། སྡིག་པ་དང་
། རྐང་ལག་བརྒྱ་པས་འཇིགས་པ་དང་། ཕ་རོལ་གྱི་
དམག་ཚོགས་དང་། རྐུན་པོ་དང་། ཆོམ་པོས་འཇིགས་པ་དེ་དག་ཀྱང་། དེ་བཞིན་
གཤེགས་པ་སྨན་གྱི་བླ་བཻ་ཌཱུརྱའི་འོད་དེ་ལ་མཆོད་པ་བྱས་ནས། འཇིགས་པ་དེ་
-113-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
དག་ཐམས་ཅད་ལས་ཡོངས་སུ་ཐར་པར་གྱུར་ཏེ། འཇམ་དཔལ་གཞན་ཡང་གང་
དག་སངས་རྒྱས་ལ་སྐྱབས་སུ་འཛིན་པ་དང་། བསླབ་པའི་གཞི་ལྔ་པོ་དག་དང་།
བསླབ་པའི་གཞི་བཅུ་པོ་དག་དང་། བྱང་ཆུབ་སེམས་དཔའི་སྡོམ་པ་བསླབ་པའི་
གཞི་བཞི་བརྒྱ་པོ་དག་དང་། དགེ་སློང་གི་བསླབ་པའི་གཞི་ཉིས་བརྒྱ་ལྔ་བཅུ་པོ་
དང་། དགེ་སློང་མའི་བསླབ་པའི་གཞི་ལྔ་བརྒྱ་པོ་དག་འཛིན་པ་དེ་དག ཇི་ལྟར་
ཡོངས་སུ་བཟུང་བའི་བསླབ་པ་གང་ཡང་རུང་བ་ཞིག་ཉམས་ཏེ། ངན་འགྲོ་ངན་
སོང་གིས་འཇིགས་སྐྲག་པ་དེ་དག་གིས། དེ་བཞིན་གཤེགས་པ་སྨན་གྱི་བླ་བེ་
ཌཱུརྱའི་འོད་ཀྱི་རྒྱལ་པོ་དེ་ལ་མཆོད་པ་སྣ་ཚོགས་བྱེད་ན། དེ་དག་ལ་ངན་སོང་
གསུམ་གྱི་སྡུག་བསྔལ་མེད་པར་ཤེས་པར་བྱའོ། །བུད་མེད་གང་དག་བུ་བཙས་
པའི་དུས་ན་སྡུག་བསྔལ་དྲག་པོ་མྱོང་བ་དེས། དེ་བཞིན་གཤེགས་པ་སྨན་གྱི་བླ་བེ་
ཌཱུརྱའི་འོད་དེ་ལ་མཆོད་ན། དེ་སྡུག་བསྔལ་ལས་མྱུར་དུ་ཐར་པར་འགྱུར། བུ་ཡང་
ཡན་ལག་ཡོངས་སུ་ཚང་བ་བཙའ་ཞིང་། གཟུགས་བཟང་ལ་ལྟ་ན་སྡུག་པ་དང་།
དབང་པོ་རྣོ་ཞིང་བློ་དང་ལྡན་པ་དང་། ནད་མེད་ཅིང་གནོད་པ་མེད་པར་འགྱུར་
རོ། །དེ་ལ་མི་མ་ཡིན་པས་མདངས་འཕྲོག་པར་མི་ནུས་སོ། །གཞན་ཡང་ཀུན་
དགའ་བོ་མ་དད་ཅིང་ཡིད་མི་ཆེས་ཏེ་སྤོང་དུ་ཟིན་ཀྱང་། དེ་བཞིན་གཤེགས་པ་
སྨན་གྱི་བླ་བཻ་ཌཱུརྱའི་འོད་དེའི་མཚན་སུའི་རྣ་ལམ་དུ་གྲགས་པར་འགྱུར་པ་དེ། །
ངན་འགྲོ་ངན་སོང་དུ་འགྲོ་བར་འགྱུར་བའི་གནས་མ་ཡིན་ཏེ། གོ་སྐབས་མེད་དོ།།
ཀུན་དགའ་བོ་སངས་རྒྱས་ཀྱི་སངས་རྒྱས་ཀྱི་སྤྱོད་ཡུལ་ནི་ཡིད་ཆེས་པར་དཀའ་
བའོ་ཞེས་ཇི་སྐད་བཀའ་བསྩལ་པ་དང་། ཏདྱ་ཐཱ། གྷུ་མེ་གྷུ་མེ། ཨེ་མི་ནི། མི་ཧི་མ་
ཏི་སཔ། ཏ་ཐཱ་ག་ཏ། ས་མ་དྨ་དྷིཊྛི་ཏེ། ཨ་ཏི་མ་ཏི་པ་ལེ། པ་པཾ་ཤོ་དྷ་ནི། སརྦ་པ་
-114-



དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ།
པཾ་ན་ཤ་ཡ། མ་མ་བུད་དེ། བུད་ཏོད་ཏ་མེ། ཨུ་མེ་ཀུ་མེ། བུད་ཏ་ཀྱི་དྷུ་ནི། པ་རི་
ཤོ་དྷ་ནི། དྷ་མ་ནི་དྷ་མེ། མེ་རུ་མེ་རུ། མེ་རུ་ཤི་ཁ་རེ། སརྦ་ཨ་ཀ་ལ་མི་ཏུ་ནི། པ་
རིའི་བུད་དྷེ་སུ་བུད་དྷེ། བུད་དྷ་ཨ་ཏིཥྛ་ན་ནེ་རཀྟ་ན་དུ་མེ། སརྦ་བཱ་དེ་བ་ས་མེ།
ཨ་ས་མེ་ས་མན་ཧ་རན་དུ། སརྦ་བུད་དྷ། བོ་དྷི་ས་ཏྭ། ཤ་མེ་ཤ་མེ། པྲ་ཤ་མན་ཏུ་
ཏེ། སརྦ་ཨི་ཁྱུ་བ་ཏྲ་པ་བྱ་དྷ་ཡ། པཱུ་ར་ནེ། པཱུ་ར་ཎེ། པཱུ་ར་ཡ་མེ། སརྦ་ཨ་ཤ བེ་ཀླུ་
རྱ་པྲ་ཏི་བྷ་སེ་སརྦ་པཱ་པཾ་ཀ་ཡང་ཀི་རི་སྭཱཧཱ། བཅོམ་ལྡན་འདས་དེ་བཞིན་གཤེགས་
པ་ཏིང་འཛིན་གྱི་སྟོབས་བསྐྱེད་པ་བེ་ཌཱུརྱའི་འོད་ཅེས་བྱ་བའི་གཟུངས་འདི་རིགས་
ཀྱི་བུའམ་རིགས་ཀྱི་བུ་མོ་གང་ལ་ལ་ཞིག་གིས། སེམས་ཅན་ཐམས་ཅད་ལ་
མཆོག་ཏུ་སྙིང་རྗེ་བས། དེ་བཞིན་གཤེགས་པ་བདུན་པོ་དེ་དག་གི་སྐུ་གཟུགས་
བྱས་ཏེ། མེ་ཏོག་ལསྩོགས་པས་མཆོད་པ་བྱེད་ཅིང་། འཆང་ངམ། ཀློག་གམ།
མཆོད་དམ། ཉི་མ་བདུན་དུ་གསོ་སྦྱོང་གི་ཡན་ལག་བརྒྱད་ལ་གནས་ཏེ། གཟུངས་
ཀྱི་ཚིག་ལན་སྟོང་རྩ་བརྒྱད་དུ་སྟོན་ན། དེ་ལ་དེ་བཞིན་གཤེགས་པ་རྣམས་
དགོངས་པར་འགྱུར། བྱང་ཆུབ་སེམས་དཔའ་རྣམས་དགོངས་པར་འགྱུར། རྡོ་རྗེ་
འཛིན་པ་ཐམས་ཅད་ཀྱང་ཡང་དག་པར་བསྲུང་བར་འགྱུར། ལྷ་དང་བརྒྱ་བྱིན་
དང་། ཚངས་པ་ཐམས་ཅད་དང་། རྒྱལ་པོ་ཆེན་པོ་བཞི་དག་གིས་ཀྱང་ཡོངས་སུ་
བསྐྱང་བར་འགྱུར། མཚམས་མེད་པ་ལྔ་ལསྩོགས་པ་ལས་ཀྱི་སྒྲིབ་པ་ཐམས་ཅད་
ཀྱང་ཡོངས་སུ་བྱང་བར་འགྱུར། ནད་ཐམས་ཅད་ཀྱིས་མི་བཏབ་པར་འགྱུར། ཡུན་
རིང་དུ་འཚོ་བར་འགྱུར། དུས་མ་ཡིན་པའི་འཆི་བའི་འཇིགས་པ་ཐམས་ཅད་ལས་
ཡོངས་སུ་ཐར་པར་འགྱུར། འཆི་བ་དང་། དགྲ་དང་། དགོན་པའི་གནོད་པ་དང་།
འཐབ་པ་དང་། རྩོད་པ་དང་། འགྱེད་པ་ཐམས་ཅད་རབ་ཏུ་ཞི་བར་འགྱུར། དགྲ་
-115-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ཐམས་ཅད་ཀྱི་དབང་དུ་མི་འགྲོ་བར་འགྱུར། ཅི་བསམ་པའི་བསམ་པ་ཐམས་ཅད་
ཡོངས་སུ་རྫོགས་པར་འགྱུར་རོ་ཞེས་ཇི་སྐད་བཀའ་བསྩལ་པ་དང༌། ཇི་ལྟར་ཉི་ཟླ་
ནི་དོག་ ས་ལ་ལྟུང་ཡང་གདའ། རི་ རབ་ རིའི་རྒྱལ་པོ་ནི་གནས་ནས་འཕོ་ཡང་
གདའ། རྒྱ་མཚོ་ཆེན་པོ་ནི་དུས་ལས་ཡོལ་ཡང་གདའ། དོག་ས་ནི་ནམ་མཁའ་ཡང་
འགྱུར། ཆབ་ ནི་ ཞུགས་ སུ་ འགྱུར། ཞུགས་ནི་ཆབ་ཏུ་ འགྱུར། སེམས་ནི་ཞགས་
པས་གཟུང་དུ་རུང་ཡང་གདའ། ལྷ་དང་མིའི་སྟོན་པ་ཡང་དག་པར་རྫོགས་པའི་
སངས་རྒྱས་ཐམས་ཅད་མཁྱེན་ཅིང་། ཐམས་ཅད་གཟིགས་པ། སྐུ་དང་། གསུང་
དང་། ཐུགས་ཀྱི་ཀུན་ཏུ་སྤྱོད་པ་ལ་ཡོངས་སུ་མ་དག་པ་མི་མངའ་བ། དེ་བཞིན་
གཤེགས་པས་ལེགས་པར་གསུངས་པའི་བཀའ་ནི། གཞན་དུ་གྱུར་པ་མ་མཆིས་
པ་ལགས་ན། ཚེ་གེ་མོ་ལསྩོགས་པའི་དོན་ཏུ་དཔལ་གྱི་མགུར་ནས་གསུངས་པའི་
མདོ་སྡེ་ལས་བྱུང་བའི་ཚུལ་བཞིན་དུ། དེ་བཞིན་གཤེགས་པ་བདུན་དང་། སྟོན་པ་
དེ་བཞིན་གཤེགས་པ་རྣམས་གདན་འཛོམས་པའི་སྤྱན་སྔར། མཆོད་པ་ཅི་འབྱོར་
པ་བཤམས་ཏེ། མཆོད་ནས་སྨོན་ལམ་དུ་གསོལ་བ། རྔོ་ཅི་ཐོག་པའི་ཉམས་ཀྱིས་
དཔགས་ཏེ་བགྱིས་པ་འདི་ཙམ་ཞིག སྔོན་ཇི་ལྟར་བྱིན་གྱིས་བརླབས་ཀྱིས་
བརླབས་ཀྱིས་བརླབས་ཤིང་བཀའ་བསྩལ་པ་བཞིན་དུ། ད་ཡང་གདན་འཛོམ་པ་
ཆེན་པོས། ཆོ་ག་ཡོངས་སུ་རྫོགས་པར་བསྐངས་ཏེ། བྱིན་གྱིས་བརླབས་ཤིང་།
ཕན་ཡོན་ཇི་སྐད་བཀའ་བསྩལ་པ་ཐམས་ཅད། བདག་ཅག་ལསྩོགས་པ་སེམས་
ཅན་ཐམས་ཅད་ཀྱིས་འཕྲལ་དུ་ཐོབ་པར་མཛད་ཅིང་བསྩལ་བར་ཅི་གནང་གསལ་
དུ་གསོལ། དེ་བཞིན་གཤེགས་པའི་བཀའ་ཡང་དག་པར་ཚད་མར་གྱུར་པ་འགྱུར་
པ་མི་མངའ་བའི་བདེན་པ་མངོན་སུམ་དུ་བསྟན་པར་ཅི་གནང་གནང་བར་མཛད་
-116-



དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ།
དུ་གསོལ། བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་འཇམ་
དཔལ་ལ་མཆོད་དེ། ཕྱག་འཚལ་ནས་སྨོན་ལམ་དུ་གསོལ་བ།
བྱང་ཆུབ་སེམས་དཔའ་སེམས་དཔའ་ཆེན་པོ་འཇམ་དཔལ་གཞོན་ནུར་
གྱུར་པ། ཐུགས་དྲི་མ་དང་སྐྱོན་ཐམས་ཅད་དང་བྲལ་བ་སྐུ་ཡོན་ཏན་དང་། དྲི་ང་བ་
མེད་པའི་ཚོགས་ཀྱི་འོད་ཟེར་གྱིས་བརྒྱན་པ། ཞབས་རྟེན་གྱིས་པད་མ་ལ་ལྷ་དང་།
མི་དང་། ལྷ་མ་ཡིན་དང་། ཀླུ་དང་། རིག་སྔགས་འཆང་རྣམས་ཀྱི་ཐོར་ཚུགས་
དང་། ཅོད་པན་གྱིས་གཏུགས་པ། ངན་སོང་གི་འགྲོ་བ་སྣ་ཚོགས་འཇོམས་པ་ལ་
ཕྱག་ འཚལ་ ལོ། །མཆོད་ དོ། །སྐྱབས་ སུ་ མཆིའོ། །དེ་སྐད་ལན་བདུན་བཟླ། སྐབས་
འདིར་མཆོད་པ་ཅི་འབྱོར་པ་དབུལ། བཅོམ་ལྡན་འདས་འཕགས་པ་འཇམ་དཔལ་ལ།
དུས་ངན་པའི་སེམས་ཅན་ལས་ཀྱི་སྒྲིབ་པ་སྣ་ཚོགས་ཀྱིས་བསྒྲིབས་པ། ནད་སྣ་
ཚོགས་ཀྱིས་གཟིར་བ། མྱ་ངན་དང་སྡུག་བསྔལ་སྣ་ཚོགས་ཀྱིས་གཙེས་པ། ལྟ་བ་
ངན་པ་སྣ་ཚོགས་པས་བརླགས་པ། ལམ་དང་ས་དམའ་བ། འོག་ནས་འོག་ཏུ་ལྟུང་
བར་འགྱུར་བའི་སེམས་ཅན་རྣམས་ལ་ཐུགས་བརྩེ་བར་དགོངས་ཏེ། གང་ཐོས་པ་
ཙམ་གྱིས་ཅི་ནས་ཀྱང་སེམས་ཅན་ཐམས་ཅད་བླ་ན་མེད་པའི་བྱང་ཆུབ་ལས་ཕྱིར་
མི་ལྡོག་པར་འགྱུར་བ་དང་། སྡིག་པ་དང་ལས་ཀྱི་སྒྲིབ་པ་ཐམས་ཅད་ཡོངས་སུ་
བྱང་ཞིང་དག་པར་འགྱུར་བ་དང་། བདུད་སྡིག་ཅན་གྱིས་མི་བརྫི་བར་འགྱུར་བ་
ན༑ གནོད་པ་དང་མི་བདེ་བ་ཐམས་ཅད་རབ་ཏུ་ཞི་བར་འགྱུར་བ་དང་། འདོད་
དགུའི་རེ་བ་རྫོགས་ཤིང་བསམ་པ་ཐམས་ཅད་འགྲུབ་པར་འགྱུར་བ་དང༌། དེ་
བཞིན་གཤེགས་པ་བདུན་གྱི་མཚན་དང་། སྔོན་གྱི་སྨོན་ལམ་གྱི་ཁྱད་པར་རྒྱས་
པའི་མདོ་སྡེ། སྟོན་པ་བཅོམ་ལྡན་འདས་དཔལ་ཤཱཀྱ་ཐུབ་པ་ལ་དམིགས་ཀྱིས་ཞུ་
-117-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
བ་མཛད་ཅིང་། གདན་འཛོམ་པའི་དབུས་སུ་འདི་སྐད་ཅེས། བཅོམ་ལྡན་འདས་
སླད་མའི་ཚེ་སླད་མའི་དུས། མདོ་འདི་འཆང་བ་དང་། ཀློག་པ་དང་། འཆད་པ་
དང་། གཞན་དག་ལ་རྒྱ་ཆེར་ཡང་དག་པར་སྟོན་པ་དང་། ཡི་གེར་འབྲི་བ་དང༌། །
འབྲིར་གསོལ་བ་དང༌། གླེགས་བམ་ལ་བྲིས་ཏེ་མེ་ཏོག་དང༌། བདུག་པ་དང་།
ཕྲེང་བ་དང་། བྱུག་པ་དང་། གདུགས་དང༌། རྒྱལ་མཚན་རྣམས་ཀྱིས་བཀུར་སྟི་
བགྱིད་པར་དད་པའི་རིགས་ཀྱི་བུའམ་རིགས་ཀྱི་བུ་མོ་དག་ལ། བདག་གིས་དེ་
བཞིན་གཤེགས་པ་སྨན་གྱི་བླ་བཻ་ཌཱུརྱའི་འོད་དེའི་མཚན། རྣམ་པ་སྣ་ཚོགས་སུ་
བསྒྲགས་པར་གྱིའོ། །ཐ་ན་རྨི་ལམ་དུ་ཡང་སངས་རྒྱས་ཀྱི་མཚན་དེ་རྣ་ལམ་དུ་ཉེར་
བར་བསྒྲུབ་པར་བགྱིའོ། །ཚོན་སྣ་ལྔའི་རས་ཀྱི་དཀྲིས་ཏེ། ཕྱོགས་གཙང་མར་
བཞག་ན། གང་ན་མདོ་སྡེ་འདི་གནས་པའི་ཚེ། རྒྱལ་པོ་ཆེན་པོ་བཞི་འཁོར་དང་
བཅས་པ་དང༌། ལྷ་བྱེ་བ་ཁྲག་ཁྲིག་བརྒྱ་སྟོང་གཞན་ཡང་མཆི་བར་འགྱུར་རོ། །
མདོ་སྡེ་འཛིན་པ་དེ་དག་དུས་མ་ལགས་པར་འཆི་བར་མི་འགྱུར། སུས་ཀྱང་
མདངས་འཕྲོག་པར་མི་ནུས་ཏེ། ཕྱོགས་ན་ཡང་སླར་འཕྲོག་པར་འགྱུར་རོ་ཞེས་
བགྱི་བ་ལསྩོགས་པ་གསུངས་ཤིང་། འཕགས་པའི་བཀའ་ཡང་དག་པར་ཚད་མར་
འགྱུར་བས། ཞལ་གྱིས་བཞེས་པ་བཞིན་དུ། དེང་འདིར་ཡང་མཆོད་པའི་ཚོགས་
སྦྱར་བའི་ཕོ་བྲང་གི་དཀྱིལ་འཁོར་འདིར་བཞུགས་ཏེ། མཆོད་པ་བཞེས་ཤིང་། དེ་
བཞིན་གཤེགས་པ་གདན་འཛོམ་པ་ལ། ཐུགས་དམ་ལས་གླེངས་ཏེ་བསྐུལ་བ་
དང༌། མདོ་སྡེའི་ཆོ་ག་རྫོགས་པར་བསྐང་བའི་འཕྲིན་ལས་མཛད་དེ། མདོ་སྡེའི་
ཕན་ཡོན་ཇི་སྐད་བཀའ་བསྩལ་པ་ཐམས་ཅད་བདག་ཅག་ལསྩོགས་པ་སེམས་ཅན་
ཐམས་ཅད་ཀྱིས་ཐོབ་བར་བྱིན་གྱིས་བརླབ་ཅིང་བསྩལ་པར་ཅི་གནང་། བྱང་ཆུབ་
-118-



དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ།
སེམས་དཔའ་སེམས་དཔལ་ཆེན་པོ་སྐྱབས་གྲོལ་ལ་མཆོད་དེ། ཕྱག་འཚལ་ནས།
སྨོན་ལམ་དུ་གསོལ་པ། བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་
སྐྱབས་ གྲོལ་ ལ་ ཕྱག་འཚལ་ལོ། །མཆོད་དོ། །སྐྱབས་ སུ་ མཆིའོ། །དེ་སྐད་ལན་
བདུན་བཟླ། སྐབས་འདིར་མཆོད་པ་ཅི་འབྱོར་པ་དབུལ།
བཅོམ་ལྡན་འདས་འཕགས་ པ་སྐྱབས་ གྲོལ་ལ། དུས་ངན་པའི་སེམས་
ཅན་འཕོངས་ཤིང་སྡུག་བསྔལ་བ་རྣམས་ལ་ཐུགས་བརྩེ་བར་དགོངས་ནས། སྟོན་
པ་བཅོམ་ལྡན་འདས་གདན་འཛོམ་པའི་སྤྱན་སྔར་འདི་སྐད་དུ། བཙུན་པ་བཅོམ་
ལྡན་འདས་སླད་མའི་ཚེ་སླད་མའི་དུས་ན། སེམས་ཅན་བྲོ་ནད་སྣ་ཚོགས་ཀྱིས་
ཡོངས་སུ་གཟིར་ཏེ། ཡུན་རིང་པོར་བྲོ་ནད་ཀྱིས་ལུས་ཟད་ཅིང་བཀྲེས་པ་དང་སྐོམ་
པས། གྲེ་བ་ དང་ མཆུ་ནི་བསྐམས། འགུམ་ པ་ ལ་ ནི་ མངོན་ དུ་ ཕྱོགས། མཛའ་
བཤེས་དང་། ཉེ་དུ་དང་། སྣག་གི་བཤེས་ངུ་བ་རྣམས་ཀྱིས་ནི་བསྐོར། ཕྱོགས་
རྣམས་ནི་མུན་པར་མཐོང་། གཤིན་རྗེ་རྣམས་ཀྱིས་དྲངས་ཏེ། དེའི་ལུས་འདི་ན་
ཉལ་ཡང་། རྣམ་པར་ཤེས་པ་ཆོས་ཀྱི་རྒྱལ་པོ་གཤིན་རྗེའི་མདུན་དུ་ཁྲིད་ཅིང་། མི་
དེ་དང་ལྷན་ཅིག་སྐྱེས་པའི་ལྷ་སླད་བཞིན་དུ་འབྲང་བ་གང་ལགས་པ་དེས། དགེ་བ་
འམ་མི་དགེ་བ་བགྱིས་པ་དེ་དག་ཐམས་ཅད་ལེགས་པར་ཡི་གེར་བྲིས་ནས། ཆོས་
ཀྱི་རྒྱལ་པོ་གཤིན་རྗེ་ལ་ཕུལ་བ་དང་། ཆོས་ཀྱི་རྒྱལ་པོ་གཤིན་རྗེས་དེ་ལ་དྲིས་ཤིང་
བརྟགས་ནས་དགེ་བ་དང་མི་དགེ་བ་ཇི་ལྟར་བགྱིས་པ་བཞིན་དུ་བསྒོ་བ་ལ། གང་
དག་ནད་པ་དེའི་དོན་དུ། བཅོམ་ལྡན་འདས་དེ་བཞིན་གཤེགས་པ་སྨན་གྱི་བླ་བེ་
ཌཱུརྱ་འོད་དེ་ལ་སྐྱབས་སུ་མཆི་ཞིང་། འདི་འདྲ་བའི་སྦྱོར་བས་མཆོད་པར་བགྱིས་
ན༑ དེའི་རྣམ་པར་ཤེས་པ་སླར་ལྡོག་ཅིང་རྨི་ལམ་རྨིས་པ་བཞིན་དུ། བདག་ཉིད་
-119-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ཀྱིས་འཚལ་བའི་གནས་དེ་མཆིས་ཏེ། ཡང་ན་ནི་གདུགས་བདུན། ཡང་ན་ནི་
གདུགས་ཉི་ཤུ་རྩ་ཅིག ཡང་ན་ནི་གདུགས་སུམ་ཅུ་རྩ་ལྔ། ཡང་ན་ནི་གདུགས་
བཞི་བཅུ་རྩ་དགུ་ལ། དེའི་རྣམ་པར་ཤེས་པ་སླར་ལྡོག་ཅིང་དྲན་པ་རྙེད་ལ། དགེ་
བ་དང་མི་དགེ་བའི་ལས་ཀྱི་རྣམ་པར་སྨིན་པ་བདག་ཉིད་ཀྱི་མངོན་སུམ་དུ་གྱུར་ཏེ།
སྲོག་གི་སླད་དུ་ཡང་སྡིག་པ་མི་བགྱིད་དོ། །
མཆོད་པ་འབྱོར་པ་ནི། བཙུན་པ་ཀུན་དགའ་བོ་གང་དག་ནད་ཆེན་པོ་
ལས་ཡོངས་སུ་ཐར་པར་འདོད་པ་དེ་དག་གིས། ནད་པ་དེའི་དོན་དུ། ཉིན་བདུན་
མཚན་བདུན་ཡན་ལག་བརྒྱད་དང་ལྡན་པའི་གསོ་སྦྱོང་གི་སྡོམ་པ་བླང་བར་བྱ།
དགེ་སློང་གི་དགེ་འདུན་ལ་ཟས་དང༌། སྐོམ་རྣམས་དང་། ཡོ་བྱད་ཐམས་ཅད་ཀྱིས་
ཅི་ནུས་སུ་མཆོད་པ་དང༌། རིམ་གྲོར་བྱ། ཉིན་ལན་གསུམ་མཚན་ལན་གསུམ་དུ།
བཅོམ་ལྡན་འདས་སྨན་གྱི་བླ་བཻ་ཌཱུརྱའི་འོད་དེའི་མཚན་ཡིད་ལ་བྱ། མདོ་སྡེ་འདི་
ལན་བཞི་བཅུ་རྩ་དགུ་གདོན་པར་བྱའོ། །ཞག་བཞི་བཅུ་རྩ་དགུར་མར་མེ་བུད་
པར་བྱའོ། ། སྐུ་གཟུགས་བདུན་བྱའོ། །སྐུ་གཟུགས་རེ་རེའི་སྤྱན་སྔར་མར་མེ་
བདུན་བདུན་བཞག་གོ །མར་མེ་རེ་རེའི་ཚད་ཀྱང་ཤིང་རྟའི་འཕང་ལོ་ཙམ་དུ་བྱས་
ཏེ། ཅི་ནས་ཀྱང་ཞག་བཞི་བཅུ་རྩ་དགུར་མར་མེ་མི་ཟད་པར་བྱའོ། །ཚོན་སྣ་ལྔའི་
བ་དན་བཞི་བཅུ་རྩ་དགུ་ལས་ལྷག་པར་བྱའོ། །བཙུན་པ་ཀུན་དགའ་བོ། གཞན་
ཡང་རྒྱལ་པོ་རྒྱལ་རིགས་སྤྱི་བོ་ནས་དབང་བསྐུར་བ་རྣམས་ལ། ནད་ཀྱི་གནོད་
པའམ། རྒྱུ་སྐར་ རམ། གཟའ་ཟླ་བའམ། གཟའ་ཉི་མའི་གནོད་པ འམ། དུས་མ་
ཡིན་པའི་རླུང་ངམ། ཆར་རམ། ཐན་པའི་གནོད་པ་བྱུང་ཡང་རུང་སྟེ། གནོད་པ་
དང༌། ནད་འགོ་བ་དང་། འཁྲུག་པ་ཞིག་ ཉེ་བར་ གནས་ པར་གྱུར་ན། རྒྱལ་པོ་
-120-



དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ། །
རྒྱལ་རིགས་སྤྱི་བོ་ནས་དབང་བསྐུར་བ་དེས། སེམས་ཅན་ཐམས་ཅད་ལ་བྱམས་
པའི་སེམས་སུ་བྱ། བཙོན་དུ་བཟུང་པ་རྣམས་བཏང་བར་བྱ་ཞིང་། གོང་དུ་སྨོས་པ་
བཞིན་དུ། བཅོམ་ལྡན་འདས་སྨན་གྱི་བླ་བཻ་ཌཱུརྱའི་འོད་དེ་ལ། དེ་ལྟ་བུའི་མཆོད་
པ་བྱས་ན། རྒྱལ་པོ་དེའི་དགེ་བའི་རྩ་བ་དེ་དང་། བཅོམ་ལྡན་འདས་སྨན་གྱི་བླ་བེ་
ཌཱུརྱའི་འོད་དེའི་སྔོན་གྱི་སྨོན་ལམ་གྱི་ཁྱད་པར་གྱིས་ཡུལ་བདེ་བ་དང་། ལོ་ལེགས་
པར་འགྱུར། རླུང་དང་། ཆར་དུས་སུ་ལྡང་ཞིང་། ལོ་ཏོག་འགྲུབ་པ་དང་། ཡུལ་དེ་
ན་གནས་པའི་སེམས་ཅན་ཐམས་ཅད་ནད་མེད་པ་དང་། བདེ་བ་དང་། མཆོག་ཏུ་
དགའ་བ་མང་བར་འགྱུར་རོ། །ཡུལ་དེར་གནོད་སྦྱིན་དང་། སྲིན་པོ་དང་། འབྱུང་
པོ་དང་། ཤ་ཟ་མ་རུངས་པས་སེམས་ཅན་རྣམས་ལ་གཙེ་བར་མི་འགྱུར་རོ། །ལྟས་
ངན་པ་ཐམས་ཅད་མཐོང་བར་མི་འགྱུར་རོ། །རྒྱལ་པོ་དེའི་ཚེ་དང་། མདོག་དང་།
སྟོབས་དང་། ནད་མེད་པ་དང་། དབང་ཕྱུག་རྣམས་མངོན་པར་འཕེལ་བར་འགྱུར་
རོ་ཞེས་བགྱི་བ་ལསྩོགས་པ་གསུངས་ཤིང་། འཕགས་པའི་བཀའ་ཡང་དག་པར་
ཚད་མར་གྱུར་པས། ཞལ་གྱིས་བཞེས་པ་བཞིན་དུ། དེང་འདིར་ཡང་མཆོད་པའི་
ཚོགས་སྦྱར་པའི་ཕོ་བྲང་གི་དཀྱིལ་འཁོར་འདིར་བཞུགས་ཏེ། མཆོད་པ་བཞེས་
ཤིང་དེ་བཞིན་གཤེགས་པ་གདན་འཛོམ་པར་ཐུགས་དམ་གླེངས་ཏེ་བསྐུལ་བ་
དང་། མདོ་སྡེའི་ཆོ་ག་རྫོགས་པར་བསྐང་བའི་འཕྲིན་ལས་མཛད་དེ། མདོ་སྡེ་
འདིའི་ཕན་ཡོན་ཇི་སྐད་བཀའ་བསྩལ་པ་ཐམས་ཅད། བདག་ཅག་ལསྩོགས་པ་
སེམས་ཅན་ཐམས་ཅད་ཀྱིས་འཐོབ་པར་བྱིན་གྱིས་བརླབ་ཅིང་བསྩལ་བར་ཅི་
གནང་།
བྱང་ཆུབ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེ་ལ་ཕྱག་འཚལ་
-121-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ལོ་མཆོད་དོ། །སྐྱབས་སུ་མཆིའོ། །ཚངས་པ་དང་། ལྷའི་དབང་པོ་བརྒྱ་བྱིན་ལ་
ཕྱག་འཚལ་ལོ། །རྒྱལ་པོ་ཆེན་པོ་བཞི་ལསྩོགས་པ་དམ་པའི་ཆོས་སྐྱོང་བ་རྣམས་
ལ་ཕྱག་འཚལ་ལོ། །མཆོད་ནས་སྨོན་ལམ་དུ་གསོལ་བ། བྱང་ཆུབ་སེམས་དཔའ་
སེམས་དཔའ་ཆེན་པོ་དཔལ་ཕྱག་ན་རྡོ་རྗེ་ལ་འཚལ་ལོ། །མཆོད་དོ། །སྐྱབས་སུ་
མཆིའོ། །ལྷའི་དབང་པོ་བརྒྱ་བྱིན་དང་། རྒྱལ་པོ་ཆེན་ཡུལ་འཁོར་སྲུང་དང་།
འཕགས་སྐྱེས་པོ་དང་། མིག་མི་བཟང་དང་། ཀུ་བེ་ར་ལསྩོགས་པ་དམ་པའི་ཆོས་
སྐྱོང་བའི་ལྷའི་དགེ་བསྙེན་ཐམས་ཅད་ལ་ཕྱག་འཚལ་ལོ། །མཆོད་དོ། །སྐྱབས་སུ་
མཆིའོ། །སྐབས་འདིར་མཆོད་པ་ཅི་འབྱོར་དབུལ། བྱང་ཆུབ་ སེམས་ དཔའ་ སེམས་ དཔའ་
ཆེན་པོ་དཔལ་ཕྱག་ན་རྡོ་རྗེ་དང་། ལྷའི་དབང་པོ་བརྒྱ་བྱིན་དང་། རྒྱལ་པོ་ཆེན་པོ་
ཡུལ་འཁོར་སྲུང་དང་། འཕགས་སྐྱེས་པོ་དང་། མིག་མི་བཟང་དང་། ཀུ་བེ་ར་
ལསྩོགས་པ་དམ་པའི་ཆོས་སྐྱོང་བ་ལྷའི་དགེ་བསྙེན་ཆེན་པོ་རྣམས་ཀྱིས་ཇི་ལྟར་
གདན་འཛོམ་པ་ཆེན་པོའི་སྤྱན་སྔར། ལྷའི་ཚིག་བདེན་པས་མདོང་གསོལ་དུ་
གསུང་གཅིག་ཁོ་ནར་འདི་སྐད་ཅེས་བཅོམ་ལྡན་འདས་བདག་ཅག་གིས། དེ་
བཞིན་གཤེགས་པ་བདུན་གྱི་སྔོན་གྱི་སྨོན་ལམ་གྱི་ཁྱད་པར་རྒྱས་པ་ཡང་ཐོས། དེ་
བཞིན་གཤེགས་པ་རྣམས་ཀྱང་མངོན་དུ་མཐོང་ཏེ། མཆོད་པ་བགྱིས་སོ། །ཡང་
བཅོམ་ལྡན་འདས་ས་ཕྱོགས་གང་ན། དེ་བཞིན་གཤེགས་པ་རྣམས་ཀྱི་མཚན་དང་།
གཟུངས་ཀྱི་ཚིག་འདི་དག་སྤྱོད་པ་དེར། བདག་ཅག་གཡོག་དང་བཅས་ཏེ་མཆིས་
པར་བགྱིའོ། །རིགས་ཀྱི་བུའམ། རིགས་ཀྱི་བུ་མོ་གང་ཞིག་འཆང་བ་དང་། ཀློག་
པ་དང་། མཆོད་པར་བགྱིད་པ་དང་། ཡི་གེར་འབྲིར་གསོལ་བ་དེར། བདག་ཅག་
དང་མཐུན་པར་ལྷན་ཅིག་ཏུ་མཆིས་ཏེ། རིགས་ཀྱི་བུའམ། རིགས་ཀྱི་བུ་མོའམ།
-122-



དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ།
རྒྱལ་པོའམ། རྒྱལ་པོའི་བློན་པོ་མདོ་སྡེའི་དབང་པོ་འཛིན་པ་དང་། འབྲི་བ་དེ་ལ།
དེ་བཞིན་གཤེགས་པའི་བྱིན་གྱིས་བརླབས་ཀྱིས་བསྲུང་བར་བགྱིའོ། །གྲོང་དང་།
གྲོང་ཁྱེར་དང་། ཕྱོགས་ ཀྱང་ཡོངས་སུ་བསྐྱང་བར་བགྱིའོ། །འཆི་བ་དང་། དགྲ་
དང༌། དགོན་པའི་འཇིགས་པ་དང་། ནད་ཐམས་ཅད་རབ་ཏུ་ཞི་བར་བགྱིའོ། །
བདག་ཅག་དེ་བཞིན་གཤེགས་པ་དང་། སེམས་ཅན་ཐམས་ཅད་ལ་བྱས་པ་གཟོ་
བ་ལེགས་ཏེ། དུས་མ་ལགས་པར་འགུམ་པ་ཐམས་ཅད་བཟློག་པར་བགྱིའོ། །
འཐབ་པ་དང་། འཐབ་མོ་དང་། རྩོད་པ་དང་། འགྱེད་པ་ཐམས་ཅད་རབ་ཏུ་ཞི་
བར་བགྱིའོ། །ཇི་ལྟར་བསམ་པ་ཡིད་བཞིན་དུ་འགྲུབ་པ་དང་། སེམས་དང་ལུས་
བདེ་ཞིང་། ལོངས་ སྤྱོད་ དང་། དབང་ ཕྱུག་ དང་། ནོར་ དང་། འབྲུ་རྣམས་འཕེལ་
བར་བགྱིའོ། །ཐམས་ཅད་དུ་བསྲུང་བར་བགྱིའོ། །བཅོམ་ལྡན་འདས་བདག་ཅག་
གིས་བྲོ་བོར་བ་དང་དམ་བཅས་པ་འདི་དག་རིགས་ཀྱི་བུའམ། རིགས་ཀྱི་བུ་མོ་
དེས་རྗེས་སུ་དྲན་པར་བགྱིའོ། །ཏདྱ་ཐཱ། ཨ་གླུ་མ་གླུ་ཏ་རཱ་གླུ་མ་མ་བྷུ་བྷུ་རེ། ཧ་ཧུ་
ཧེ། མྲ་སྲ་ སྲ་སྲ། ཛུ་ཛུ་རེ་ངྷ་རེ་སྭཱ་ཧཱ། གང་ལ་ལ་ཞིག་དེ་བཞིན་གཤེགས་པའི་
མཚན་རྣམས་དང་། གཟུངས་ཀྱི་ཚིག་འདི་དག་འཆང་བ་དང་། ཀློག་པ་དང་། ཡི་
གེར་འབྲི་བ་དང༌། ཡི་གེར་འབྲིར་སྩོལ་བ་དང་། རབ་ཏུ་གུས་པས་མཆོད་པ་
བགྱིད་པ་དེ་ནི། ངན་སོང་གསུམ་དུ་མི་མཆི་བར་རིགས་པར་བགྱིའོ། །དེ་ནི་བླ་ན་
མེད་པ་ཡང་དག་རྫོགས་པའི་བྱང་ཆུབ་ལ་སླར་མི་ལྡོག་པར་འགྱུར། ཇི་ལྟར་
འཚལ་བའི་སངས་རྒྱས་ཀྱི་ཞིང་དེ་དག་ཏུ་སྐྱེ་བར་འགྱུར། དེ་བཞིན་གཤེགས་པ་
མཐོང་བར་འགྱུར། དེ་བཞིན་དུ་ཚེ་རབས་དྲན་པར་འགྱུར། ཏིང་ངེ་འཛིན་དང་།
གཟུངས་ཀྱང་ཐོབ་པར་འགྱུར་རོ་ཞེས་གསུང་ཤིང་། ཞལ་གྱིས་བཞེས་པ་དང་། དེ་
-123-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ནས་བྱང་ཆུབ་སེམས་དཔའ་ཕྱག་ན་རྡོ་རྗེ་ཁྱད་པར་དུ་ཡང་འདི་སྐད་ཅེས། གང་
མདོ་སྡེའི་དབང་པོ་འཛིན་པ་དེ་དག་གི་དོན་དུ་བདག་གིས་གཟུངས་ཀྱི་གསང་
སྔགས་བསྩལ་བར་བགྱི་ཡིས། དགོངས་སུ་གསོལ། ཡང་དག་པར་རྫོགས་པའི་
སངས་རྒྱས་བདུན་པོ་དག་ལ་ཕྱག་འཚལ་ལོ། །རྡོ་རྗེ་འཛིན་པ་ཐམས་ཅད་ལ་ཕྱག་
འཚལ་ལོ། །ཏདྱ་ཐཱ། ཨོཾ་བཛྲ་བཛྲ། མ་ཧཱ་བཛྲ་བཛྲ། པ་ཤ་དྷ་ནི། ས་མ་ས་མ་ས་
མན་ཏ་ཨ་པྲ་ཏི་ཧ་ཏ་བཛྲ། ཤ་མ་ཤ་མ་པྲ་ཤ་མན་དུ། སརྦ་བྱཱ་དྷ་ཡ། ཀུ་རུ་ཀུ་རུ།
སརྦ་ཀརྨ་ནི། ས་མ་ཡ་མ་ནུ་སྨ་ར་བྷ་ག་བན་བཛྲ་པ་ནི། སརྦ་ཨ་ཤམ་མེ་པ་རི་པུ་
ར་ཡ་སྭཱཧཱ། བཅོམ་ལྡན་འདས་གང་ལ་ལ་ཞིག དེ་བཞིན་གཤེགས་པ་འདི་དག་
གིས་མཚན་དང༌། སྔོན་གྱི་སྨོན་ལམ་གྱི་ཁྱད་པར་རྒྱས་པ་དང༌། ཆོས་ཀྱི་རྣམ་
གྲངས་འཆང་བ་དང་། ཀློག་པ་དེའི་རེ་བ་ཐམས་ཅད་བདག་གིས་ཡོངས་སུ་བསྐང་
བར་བགྱིའོ། །དོན་ཐམས་ཅད་ཀྱང་བསྒྲུབ་པར་བགྱིའོ། །གལ་ཏེ་དེས་བདག་
མཐོང་བར་འཚལ་ན། ཆོས་ཀྱི་རྣམ་གྲངས་འདི་ཡི་གེར་འབྲིར་བསྩལ་བར་
བགྱིའོ། །དེ་བཞིན་གཤེགས་པ་འདི་དག་གི་སྐུ་གཟུགས་བདུན་ཡང་བགྱིའོ། །རྡོ་
རྗེ་འཛིན་ཀྱང་སྐུ་གདུང་དང་བཅས་པ་བགྱིའོ། །དེ་བཞིན་གཤེགས་པ་དེ་དག་ལ་
ཡང་། ཇི་སྐད་གོང་དུ་སྨོས་པ་བཞིན་དུ། སྤོས་དང་། གདུག་པ་དང་། མར་མེ་
དང་། ཕྲེང་བ་དང་། རྒྱན་དང་། རོ་མོ་དང་། སིལ་སྙན་དང་། ཕེག་རྡོབ་པ་རྣམས་
ཀྱིས་མཆོད་དེ་བསྐོར་བར་བགྱི། གཟུགས་ཀྱི་གསང་སྔགས་ཀྱི་གཞི་འདི་དག་
ཀྱང་གདོན་པར་བགྱི། སེམས་ཅན་ཐམས་ཅད་ལ་ཡང་ཕན་པའི་སེམས་དང་།
བྱམས་པའི་སེམས་སུ་བགྱི། འཕགས་པའི་ལམ་ཡན་ལག་བརྒྱད་པའི་བསྙེན་
གནས་ལ་གནས་ཏེ། ལན་གསུམ་ཁྲུས་བགྱི་ཞིང་། ལན་གསུམ་གོས་བརྗེ་བར་
-124-



དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ།
བགྱི། ཚེས་བརྒྱད་ནས་བརྩམས་ཏེ། ཟླ་བ་ཕྱི་མ་བཅོ་ལྔ་ཉའི་བར་དུ་ཉིན་གཅིག་
བཞིན་རིགས་སྔགས་ལན་བརྒྱ་རྩ་བརྒྱད་བཟླས་ན། དེ་ལ་བདག་གིས་རྨི་ལམ་དུ་
མཐོང་བ་བསྩལ་བར་བགྱི། འབྲེལ་བའི་བཀའ་མཆིད་ཀྱང་བགྱི། རེ་བ་ཐམས་
ཅད་ཀྱང་ཡོངས་སུ་བསྐང་བར་བགྱིའོ། །ཞེས་བགྱི་བ་ལསྩོགས་པ། འཕགས་པའི་
བཀའ་མི་འགྱུར་བ་ཚད་མར་གྱུར་པས། ཞལ་གྱིས་བཞེས་པ་བཞིན་ཏུ། དེང་
འདིར་ཡང་མཆོད་པའི་ཚོགས་སྦྱར་པའི་ཕོ་བྲང་གི་དཀྱིལ་འཁོར་འདིར་བཞུགས་
ཏེ། མཆོད་པ་བཞེས་ཤིང་། གདན་འཛོམ་པའི་མདོ་སྡེའི་ཆོ་ག་ཡོངས་སུ་བསྐང་
བའི་འཕྲིན་ལས་མཛད་དེ། ཕན་ཡོན་ཇི་སྐད་བཀའ་བསྩལ་པ་ཐམས་ཅད།
བདག་ཅག་ལསྩོགས་པ་སེམས་ཅན་ཐམས་ཅད་ཀྱིས་ཐོབ་པར་བྱིན་གྱིས་བརླབ་
པར་ཅི་གནང་བར་མཛད་དུ་གསོལ། ལྷག་པར་ཡང་དེ་བཞིན་གཤེགས་པ་བདུན་
གྱི་སྨོན་ལམ་གྱི་ཁྱད་པར་རྒྱས་པའི་མདོ་ལསྩོགས་པ་གསུང་རབ་དམ་པའི་ཆོས་
ཡུན་རིང་དུ་གནས་པར་བགྱི་བ་དང་། སྒོ་ཐམས་ཅད་ནས་ཆོས་སྤྱོད་པ་རྣམས་ལ།
བར་ཆད་དང་བགེགས་སུ་གྱུར་པ། བདུད་ཀྱིས་ཕྱོགས་སུ་གྱུར་པ། ཕྱོགས་ཐམས་
ཅད་དང་། ཡང་ཕྱོགས་སུ་མི་ནད་ཕྱུགས་ནད་གཏོང་བ་དང་། ཐན་པ་དང་། སད་
སེར་བ་ལསྩོགས་པས་ལོ་ཏོག་མ་རུངས་པར་བགྱིད་པ་དང་། གནོད་ པ་དང་།
མཚན་མ་ངན་པ་དང་། བཀྲ་མི་ཤིས་པ་མང་པོ་སྟོན་ཅིང་། སེམས་ཅན་ལ་སྡང་
བར་སེམས་པའི་གདོན་བགེགས་རིགས་ཐ་དད་པ། ཡུལ་ཕྱོགས་འདི་ན་རྒྱུ་ཞིང་
གནས་པ་ཅི་མཆིས་པ་ཐམས་དང༌། ཆེ་གེ་མོ་ལ་སྔོན་གྱི་ལས་ཀྱིས་བདས་པ་དང་།
འཕྲལ་གྱི་རྐྱེན་ལས་གྱུར་པ་དང༌། ཡུལ་ཕྱོགས་དང་། ཕ་ཚན་དང་། རིགས་རྒྱུད་
ཀྱི་སྲི་གཅན་དུ་གྱུར་པ་ཡང་རུང་སྟེ། ཆེ་གེ་མོའི་ལུས་དང་། སྲོག་དང་། ཆུ་སྲིན་
-125-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།།
དང༌། དབང་ཕྱུག་དང་། འཁོར་དང་། ཡོ་བྱད་ལསྩོགས་པ་གང་ཡང་རུང་བ། ཅི་
ཡང་རུང་བའི་སྒོ་ནས། གནོད་པ་བགྱིད་པའི་གནོད་བགེགས་ཅི་མཆིས་པ་ཐམས་
ཅད། གང་ལ་གང་འཚམ་པའི་ཐབས་ཀྱིས་འདུལ་ཞིང་། འཁོན་དང་གནོད་པའི་
བསམ་པ་འདོར་བསྩལ་ཏེ། ཞི་བ་དང་། དགེ་བ་དང་། བྱམས་པའི་བསམ་པ་ཅན་
དུ་འགྱུར་ཞིང་། སྔོན་ཆད་བཀྲ་མི་ཤིས་པ་དང་། གནོད་པའི་སྦྱོར་བ་རྣམས་ཀྱང་
འཇིག་ཅིང་འདོར་དུ་བསྩལ། སླན་ཆད་ཀྱང་གནོད་པའི་བག་ཅི་ཡང་མི་བགྱིད་
པར། སོ་སོའི་རིགས་ཀྱི་བྲོ་དམ་པོས་བསྒག་ཅིང་། གདན་འཛོམ་པའི་སྤྱན་སྔར།
དམ་ཚིག་ཆེན་པོ་གསལ་བའི་འཕྲིན་ལས་མཛད་པར་ཅི་གནང་། །
གནོད་སྦྱིན་གྱི་སྡེ་དཔོན་ཆེན་པོ་བཅུ་གཉིས་པོ་ལ་མཆོད་དེ། ཕྱག་འཚལ་
ནས། སྨོན་ལམ་དུ་གསོལ་བ། མཐུ་དཔལ་དང་ལྡན་པའི་དགེ་བསྙེན་དམ་པ།
གནོད་སྦྱིན་གྱི་སྡེ་དཔོན་བཅུ་གཉིས་པོ་ལ་འདི་ལྟ་སྟེ། གནོད་སྦྱིན་གྱི་སྡེ་དཔོན་
ཆེན་པོ་ཇི་འཇིགས་ལ་ཕྱག་འཚལ་ལོ། །མཆོད་དོ། །སྐྱབས་སུ་མཆིའོ། །གནོད་
སྦྱིན་གྱི་སྡེ་དཔོན་ཆེན་པོ་རྡོ་རྗེ་ལ་ཕྱག་འཚལ་ལོ། །མཆོད་དོ། །སྐྱབས་སུ་མཆིའོ།།
གནོད་སྦྱིན་གྱི་སྡེ་དཔོན་ཆེན་པོ་རྒྱན་འཛིན་ལ་ཕྱག་འཚལ་ལོ། །མཆོད་དོ་སྐྱབས་
སུ་མཆིའོ། །གནོད་སྦྱིན་གྱི་སྡེ་དཔོན་ཆེན་པོ་གཟའ་འཛིན་ལ་ཕྱག་འཚལ་ལོ། །
མཆོད་དོ། །སྐྱབས་སུ་མཆིའོ། །གནོད་སྦྱིན་གྱི་སྡེ་དཔོན་ཆེན་པོ་རླུང་ལ་ཕྱག་
འཚལ་ལོ། །མཆོད་དོ། །སྐྱབས་སུ་མཆིའོ། །གནོད་སྦྱིན་གྱི་སྡེ་དཔོན་ཆེན་པོ་
གནས་བཅས་ལ་ཕྱག་འཚལ་ལོ། །མཆོད་དོ། །སྐྱབས་སུ་མཆིའོ། །གནོད་སྦྱིན་གྱི་
སྡེ་དཔོན་ཆེན་པོ་དབང་འཛིན་ལ་ཕྱག་འཚལ་ལོ་མཆོད་དོ། །སྐྱབས་སུ་མཆིའོ། །
གནོད་སྦྱིན་གྱི་སྡེ་དཔོན་ཆེན་པོ་གཏུང་འཛིན་ལ་ཕྱག་འཚལ་ལོ། །མཆོད་དོ། །
-126-



---
དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ། །
སྐྱབས་སུ་མཆིའོ། །གནོད་སྦྱིན་གྱི་སྡེ་དཔོན་ཆེན་པོ་སྒྲ་འཛིན་ལ་ཕྱག་འཚལ་ལོ། །
མཆོད་དོ། །སྐྱབས་སུ་མཆིའོ། །གནོད་སྦྱིན་གྱི་སྡེ་དཔོན་ཆེན་པོ་བསམ་འཛིན་ལ་
ཕྱག་འཚལ་ལོ། །མཆོད་དོ། །སྐྱབས་སུ་མཆིའོ། །གནོད་སྦྱིན་གྱི་སྡེ་དཔོན་ཆེན་པོ་
གཡོ་འཛིན་ལ་ཕྱག་འཚལ་ལོ། །མཆོད་དོ། །སྐྱབས་སུ་མཆིའོ། །གནོད་སྦྱིན་གྱི་
སྡེ་དཔོན་ཆེན་པོ་རྫོགས་བྱེད་ལ་ཕྱག་འཚལ་ལོ། །མཆོད་དོ། །སྐྱབས་སུ་མཆིའོ། །
སྐབས་འདིར་མཆོད་པ་དབུལ། མཐུ་དཔལ་དང་ལྡན་པའི་ལྷའི་དགེ་བསྙེན་དམ་པ།
གནོད་སྦྱིན་གྱི་སྡེ་དཔོན་བཅུ་གཉིས་པོ་རེ་རེ་ལ་ཡང་། གཡོག་གནོད་སྦྱིན་བདུན་
འབུམ་བདུན་འབུམ་དང་བཅས་པ་རྣམས་དགོངས་སུ་ གསོལ། ཇི་ལྟར་གདན་
འཛོམ་པ་ཆེན་པོའི་སྤྱན་སྔར། ལྷ་དག་བདེན་པས་གསུང་གཅིག་ཏུ་འདི་སྐད་ཅེས་
སངས་རྒྱས་ཀྱི་མཐུས། བདག་ཅག་གིས་བཅོམ་ལྡན་འདས་དེ་བཞིན་གཤེགས་པ་
སྨན་གྱི་བླ་བཻ་ཌཱུརྱའི་འོད་དེའི་མཚན་ཐོས་ཏེ། བདག་ཅག་ལ་ཡང་ངན་འགྲོར་མཆི་
བའི་འཇིགས་པ་འབྱུང་བར་མི་འགྱུར་རོ། །དེས་ན་བདག་ལྷན་ཅིག་ཏུ་མཐུན་པར།
ཇི་སྲིད་འཚོ་བའི་དུ། སངས་རྒྱས་ལ་སྐྱབས་སུ་འཆིའོ། །ཆོས་ལ་སྐྱབས་སུ་
མཆིའོ། །དགེ་འདུན་ལ་སྐྱབས་སུ་མཆིའོ། །སེམས་ཅན་ཐམས་ཅད་ཀྱི་དོན་དང༌།
ཕན་པ་དང་། བདེ་བའི་སླད་དུ་སྤྲོ་བར་མི་བགྱིའོ། །བྱེ་བྲག་ཏུ་ན་གྲོང་ངམ། གྲོང་
ཁྱེར་རམ། གྲོང་རྡལ་ལམ། དགོན་པའི་གནས་གང་ན་མདོ་སྡེ་འདི་སྤྱོད་ན།
བཅོམ་ལྡན་འདས་དེ་བཞིན་གཤེགས་པ་སྨན་གྱི་བླ་བཻ་ཌཱུརྱའི་འོད་དེའི་མཚན་
འཆང་ངམ། མཆོད་པ་དང་། རིམ་གྲོ་བྱེད་པའི་སེམས་ཅན་དེ་དག་ལ། བདག་
ཅག་གིས་བསྲུང་བར་བགྱི། ཡོངས་སུ་བསྐྱང་བར་བགྱི་གནོད་པ་ཐམས་ཅད་ལས་
ཡོངས་སུ་ཐར་པར་འགྱུར། བསམ་པ་ཐམས་ཅད་ཡོངས་སུ་རྫོགས་པར་བགྱི་ཞེས་
-127-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
འཕགས་པའི་ངག་རྟགས་ པས་ ཞལ་ གྱིས་བཞེས་ཤིང་། ཐུགས་དམ་དུ་བཞེས་
ཤིང་། བཅོམ་ལྡན་འདས་ཀྱིས་ཀྱང་གང་གི་ཕྱིར། ཁྱེད་དེ་བཞིན་གཤེགས་པ་སྨན་
གྱི་བླ་བཻ་ཌཱུརྱའི་འོད་དེ་ལ་བྱས་པ་གཟོ་ཞིང་རྗེས་སུ་དྲན་ལ། སེམས་ཅན་ཐམས་
ཅད་ལ་ཕན་པའི་ཕྱིར་བཞུགས་པ། ལེགས་སོ་ལེགས་སོ་ཞེས་རྗེས་སུ་གནང་བ་
བྱིན་པ་དེ་བཞིན་དུ། དེང་འདིར་ཡང་མཆོད་པའི་ཚོགས་སྦྱར་པའི་ཕོ་བྲང་གི་
དཀྱིལ་འཁོར་འདིར། དུལ་ཞིང་ཞི་བའི་འཁོར་དང་ལྡན་པར་བྱམས་པ་དང༌།
ཐུགས་བརྩེ་བས་མཆོད་པ་བཞེས་ཤིང་། མདོ་སྡེའི་ཆོ་ག་ཡོངས་སུ་རྫོགས་པར་
བསྐངས་ཏེ། ཕན་ཡོན་ཇི་སྐད་བཀའ་བསྩལ་པ་ཐམས་ཅད། བདག་ཅག་
ལསྩོགས་ པ་ སེམས་ ཅན་ཐམས་ཅད་ ཀྱིས་ ཐོབ་ པར་ བྱིན་གྱིས་བརླབ་པར་ཅི་
གནང་། ལྷག་པར་ཡང་དེ་བཞིན་གཤེགས་པ་བདུན་གྱི་སྨོན་ལམ་གྱི་ཁྱད་པར་
རྒྱས་པའི་མདོ་ལསྩོགས་པ་གསུང་རབ། དམ་པའི་ཆོས་ཡུན་རིང་དུ་གནས་པར་
བགྱི་བ་དང་། སྒོ་ཐམས་ཅད་ནས་ཆོས་ སྤྱོད་པ་རྣམས་ལ་བར་ཆད་དང་།
བགེགས་སུ་གྱུར་པ། བདུད་ཀྱི་ཕྱོགས་ཐམས་ཅད་དང་། ཡུལ་ཕྱོགས་སུ་མི་ནད་
ཕྱུག་ནད་གཏོང་བ་དང་། ཐན་པ་དང་སད་སེར་བ་ལསྩོགས་པས། ལོ་ཏོག་མ་
རུངས་པར་བགྱིད་པ་དང་། གནོད་པ་དང༌། མཚན་མ་ངན་པ་དང་། བཀྲ་མི་ཤིས་
པ་མང་པོ་སྟོན་ཅིང་། སེམས་ཅན་ལ་སྡང་བར་སེམས་པའི་གདོན་བགེགས་རིགས་
ཐ་དད་པ་མང་པོ། ཁམས་དང་ཡུལ་ཕྱོགས་འདིར་རྒྱུ་བ་མཆིས་སོ་འཚལ་དང་། ཆེ་
གེ་མོ་ལ་སྔོན་གྱི་ལས་ཀྱིས་བདས་པ་དང་། འཕྲལ་གྱི་རྐྱེན་ལས་གྱུར་པ་དང་།
ཡུལ་ཕྱོགས་དང་། ཕ་ཚན་དང་། རིགས་རྒྱུད་ཀྱི་སྲི་ཅན་དུ་གྱུར་པ་ཡང་རུང་ཏེ། ཆེ་
གེ་མོའི་ལུས་དང་། སྲོག་ དང༌། ཆུ་སྲིན་དང་། དབང་ཕྱུག་དང་། འཁོར་དང་། ཡོ་
-128-



དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ། །
བྱད་ལསྩོགས་པ་གང་ཡང་རུང་བ་ལ། ཅི་ཡང་རུང་བའི་སྒོ་ནས་གནོད་པ་བགྱིད་
པའི་གདོན་བགེགས་ཅི་མཆིས་པ་ཐམས་ཅད། གང་ལ་གང་འཚམ་པའི་ཐབས་
ཀྱིས་འདུལ་ཞིང་། འཁོན་དང་གནོད་པའི་བསམ་པ་འདོར་དུ་གསལ་ཏེ། ཞི་བ་
དང་། དགེ་བའི་བསམ་པ་ཅན་དུ་བགྱི་ཞིང་། སྔོན་ཆད་བཀྲ་མི་ཤིས་པ་དང༌།
གནོད་པའི་སྦྱོར་བ་ངན་པ་བགྱིས་པ་རྣམས་ཀྱང་འཇིག་ཅིང་འདོར་དུ་བསྩལ།
སླར་ཡང་གནོད་པའི་བག་ཆགས་ཅི་ཡང་མི་བགྱིད་པར། སོ་སོའི་རིགས་ཀྱི་བྲོ་
དམ་པོས་བསྒག་ཅིང་། གདན་འཛོམ་པའི་སྤྱན་སྔར། དམ་ཚིག་ཆེན་པོ་བསྩལ་
པའི་ འཕྲིན་ ལས་ མཛད་ པར་ ཅི་ གནང་། རེ་རེ་ནས་མཆོད་པ་འབུལ་ཞིང་སྨོན་ལམ་གདབ་པ་
དང༌། རྫོགས་པའི་སྐབས་འདིར་གཟུངས་ཀྱི་སྙིང་པོ་ལོགས་ཤིན་ཏུ་ཕྱུང་བ། ལན་བདུན་ཡན་ཆད་བཞི་བཅུ་
རྩ་དགུ་མ་ཆད་ཅི་ནུས་བཀླག་གོ །
འཕགས་པ་རྣམས་སོ་སོ་རེ་རེས་མཆོད་པ་འབུལ་ཞིང་སྨོན་ལམ་གདབ་པ་
དང་། གཟུངས་ཀྱི་སྙིང་པོ་བཟླས་པ་རྫོགས་པའི་འོག་ཏུ། སྤྱིར་མཆོད་པ་འབུལ་
ཞིང་། བསོད་ནམས་དམིགས་ཀྱིས་བསྔོ་བའི་སྨོན་ལམ་གདབ་པ། འཕགས་པ་
གདན་འཛོམ་པའི་ཕྱིར་མཆོད་པ་ཅི་འབྱོར་པ་འབུལ། དེ་བཞིན་གཤེགས་པ་
བདུན་གྱི་སྔོན་གྱི་སྨོན་ལམ་གྱི་ཁྱད་པར་རྒྱས་པའི་མདོ་ལས་བྱུང་བ་བཞིན་དུ།
མཆོད་པའི་ཚོགས་སྦྱར་བའི་ཕོ་བྲང་གི་དཀྱིལ་འཁོར་འདིར། དེ་བཞིན་གཤེགས་
པ་དགྲ་བཅོམ་པ་ཡང་དག་ པར་རྫོགས་པའི་སངས་རྒྱས་མཚན་ལེགས་ པར་
ཡོངས་བསྒྲགས་དཔལ་གྱི་རྒྱལ་པོ་དང་། དེ་བཞིན་གཤེགས་པ་རིན་པོ་ཆེ་དང་ཟླ་
བ་དང་པད་མས་རབ་ཏུ་བརྒྱན་པ། མཁས་པ་གཟི་བརྗིད་ཀྱི་སྒྲ་དབྱངས་ཀྱི་རྒྱལ་
པོ་དང་། དེ་བཞིན་གཤེགས་པ་གསེར་བཟང་དྲི་མེད་རིན་ཆེན་སྣང་བརྟུལ་ཤུགས་
-129-



-
མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
གྲུབ་པ་དང་། དེ་བཞིན་གཤེགས་པ་མྱ་ངན་མེད་མཆོག་དཔལ་དང་། དེ་བཞིན་
གཤེགས་པ་ཆོས་བསྒྲགས་རྒྱ་མཚོའི་དབྱངས་དང་། དེ་བཞིན་གཤེགས་པ་ཆོས་རྒྱ་
མཚོ་མཆོག་གི་བློས་རྣམས་པར་རོལ་པས་མངོན་པར་མཁྱེན་པ་དང་། དེ་བཞིན་
གཤེགས་པ་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་དང༌། སྟོན་པ་བཅོམ་ལྡན་འདས་
ཤཱཀྱ་ཐུབ་པ་འཁོར་དང་བཅས་པ་སྤྱན་དྲངས་ནས། མཚན་ནས་བརྗོད་དེ། ཕྱག་
འཚལ་བ་དང་། མཆོད་ཅིང་། འཕགས་པ་དེ་དག་གི་སྔོན་གྱི་སྨོན་ལམ་ཁྱད་པར་
ཅན་དང་མཐུན་པར་སྨོན་ལམ་བཏབ་པ་དང་། བཀའ་ལུང་དང་མཐུན་པར་སྨོན་
ལམ་གསོལ་བ་དང་། གཞན་ཡང་འཕགས་པ་དེ་དག་གི་སྤྱན་སྔར། སྡིག་པ་
བཤགས་པ་དང་། རྗེས་སུ་ཡི་རང་བ་ཕུལ་བ་དང་། བསྐུལ་ཞིང་གསོལ་བ་བཏབ་
པ་ལསྩོགས་པའི་བསོད་ནམས་ཅི་མཆིས་པའི་སྟོབས་དང་། འཕགས་པ་དེ་དག་གི་
མཐུ་དཔལ་དང་། བྱིན་གྱིས་བརླབས་ཀྱིས་ལྷ་སྲས་ཁྲི་བཙུན་ལྡེ་བཙན་འཕྲུལ་
མཆེད་ཀྱི་ཞལ་སྔ་ནས། ཐོག་མ་མ་མཆིས་པའི་འཁོར་བ་ནས་བསགས་པ་དང་།
སྡིག་པའི་སྒྲིབ་པ་ཅི་མངའ་བ་ཐམས་ཅད་ཞི་ཞིང་བྱང་བར་གྱུར་ཅིག སྐུ་ལ་སྙུན་
མི་མངའ་ཞིང་། སྐུ་ཚེ་དཔག་ཏུ་མེད་པར་རིང་བ་དང་། དབུ་རྨོག་བཙན་པ་དང་།
ཆབ་སྲིད་འཇམ་དར་ཆེ་བ་དང་། འཇིག་རྟེན་པ་དང་། འཇིག་རྟེན་ལས་འདས་
པའི་དཔལ་ཕུན་སུམ་ཚོགས་པ་ལ་མངའ་བརྙེས་པར་གྱུར་ཅིག མཐར་ཡང་
ཚོགས་གཉིས་ཡོངས་སུ་རྫོགས་པར། གཡུང་དྲུང་གི་སྐུ་ཆོས་ཀྱི་རྒྱལ་པོ། སངས་
རྒྱས་བཅོམ་ལྡན་འདས་ཀྱི་གོ་འཕང་རྙེད་པར་གྱུར་ཅིག ཆབ་འོག་ཏུ་གཏོགས་
པའི་འབངས་ཐམས་ཅད་ཀྱང་། ཕྱི་ནང་གི་གནོད་པ་ཐམས་ཅད་རབ་ཏུ་ཞི་ཞིང་།
བདེ་སྐྱིད་ཕུན་སུམ་ཚོགས་པ་དང་། འཕྲལ་ཡུན་དུ་ལེགས་པའི་ཆོས་བཟང་པོ་ལ་
-130-



----
དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ།
གནས་པར་གྱུར་ཅིག མངའ་རིས་ཀྱི་ཡུལ་ཐམས་ཅད་དུ་མི་ནད་ཕྱུག་ནད་དང་།
ལོ་ཉེས་དང་། དགྲའི་ཚོགས་ལསྩོགས་པའི་གནོད་པ་དང་། བཀྲ་མི་ཤིས་པའི་
བག་ཅི་ཡང་མི་འབྱུང་བ་དང་། ཆར་ཆུ་དུས་སུ་བབས་ཏེ་ལོ་ཕྱུགས་འཕེལ་ཞིང་།
རྒྱས་པ་དང་། བདེ་སྐྱིད་ཀྱི་དཔལ་ཕུན་སུམ་ཚོགས་པ་དང་ལྡན་པར་གྱུར་ཅིག
དམ་པའི་ཆོས་ཡུན་རིང་དུ་གནས་ཤིང༌། སྒོ་ཐམས་ཅད་ནས་དར་ཞིང་རྒྱས་པར་
གྱུར་ཅིག སྒོའི་བསོད་ནམས་བགྱིད་པ་ལ་ནི་མཇུག་གི་བསྔོ་བས། སོ་སོ་ནས་ཇི་
ལྟར་དད་པ་བཞིན་བྲིས་ཏེ། འདེབས་སུ་བསྩལ་ལོ། །སྨོན་ལམ་ཐམས་ཅད་
རྫོགས་པའི་འོག་ཏུ་འགྱེས་ཁར་བཟོད་པ་གསོལ་ཞིང་། སླར་གཤེགས་སུ་གསོལ་
ལོ། །གསོལ་བ་གདབ་པར་བགྱིད་པ། བཅོམ་ལྡན་འདས་དེ་བཞིན་གཤེགས་པ་
མཚན་ལེགས་པར་ཡོངས་བསྒྲགས་དཔལ་གྱི་རྒྱལ་པོ་དང་། དེ་བཞིན་གཤེགས་
པ་རིན་པོ་ཆེ་དང་ཟླ་བ་དང་པད་མས་རབ་ཏུ་བརྒྱན་པ། མཁས་པ་གཟི་བརྗིད་ཀྱི་
སྒྲ་དབྱངས་ཀྱི་རྒྱལ་པོ་དང་། དེ་བཞིན་གཤེགས་པ་གསེར་བཟང་དྲི་མེད་རིན་ཆེན་
སྣང་བརྟུལ་ཞུགས་གྲུབ་པ་དང་། དེ་བཞིན་གཤེགས་པ་མྱ་ངན་མེད་མཆོག་དཔལ་
དང༌། དེ་བཞིན་གཤེགས་པ་ཆོས་བསྒྲགས་རྒྱ་མཚོའི་དབྱངས་དང་། དེ་བཞིན་
གཤེགས་པ་ཆོས་རྒྱ་མཚོའི་མཆོག་གི་བློས་རྣམ་པར་རོལ་པས་མངོན་པར་མཁྱེན་
པ་དང་། དེ་བཞིན་གཤེགས་པ་སྨན་གྱི་བླ་བཻ་ཌཱུརྱ་འོད་ཀྱི་རྒྱལ་པོ་དང༌། སྟོན་པ་
བཅོམ་ལྡན་འདས་དཔལ་ཤཱཀྱ་ཐུབ་པ་འཁོར་དང་བཅས་པ། གདན་འཛོམ་པའི་
སྤྱན་སྔར་དྲངས་ནས། ཆེ་གེ་མོ་ལསྩོགས་པ་འགྲོ་བ་མང་པོའི་དོན་མཛད་པར་
གསོལ་བའི་སྐབས་འདིར་བདག་ཅག་ལས་ངན་པའི་སེམས་ཅན་སྤྱོད་པ་དམན་
ཞིང་། མ་དག་པས་འཚལ་བ་དང༌། བག་མ་མཆིས་པའི་དབང་གིས། ལུས་
-131-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
དང་ངག་དང་ཡིད་ཀྱི་སྤྱོད་པ་ཉོན་མོངས་པ་དང་འདྲེས་པ་དང་། མཆོད་པའི་
དངོས་པོ་ཆུང་ཞིང་ངན་ལ། གཙང་སྦྲས་མ་ཕྱེད་པ་དང་། མདོ་ལས་བྱུང་བའི་ཆོ་ག་
བཞིན་དུ་མ་ལྕོགས་པ་ལསྩོགས་པ། འཁྲུལ་ཅིང་ནོངས་པ་ཐམས་ཅད། འཕགས་
པ་ཐུགས་རྗེ་ཆེན་པོ་དང་ལྡན་པ་རྣམས་ལ་བཟོད་པར་གསོལ་ཅིང་མཆིས་ན་
ཐུགས་བརྩེ་བར་དགོངས་ཏེ་བཞེས་ཤིང་། བཟོད་པ་ཞེས་ཤིང་། འཕྲལ་ཡུན་དུ།
བདག་ཅག་གི་སྒྲིབ་པར་མི་འགྱུར་བར། བྱིན་གྱིས་བརླབ་པར་ཅི་གནང་གནང་
པར་མཛད་དུ་གསོལ། སྐྱེ་འཕགས་པ་རྣམས་ཀྱིས། བདག་ཅག་ལསྩོགས་པ་འགྲོ་
བ་ཉམ་ཐག་པ་རྣམས་ཀྱིས་དོན་མཛད་ཅིང་། བཀའ་དྲིན་བསྩལ་ལེགས་ཏེ།
ད་དུང་ཡང་བདག་ཅག་ལ་ཐུགས་བརྩེ་བས། ཡང་དང་ཡང་དུ་གདན་འཛོམ་པར་
མཛད་པར་དགོངས་ཤིང་། སོ་སོའི་སངས་རྒྱས་ཀྱི་ཞིང་ཁམས་རྣམ་པར་དག་པ་
རྣམས་སུ། འགྲོ་བ་མང་པོའི་དོན་ལ་སླར་འཁོར་དང་བཅས་པ་གཤེགས་པར་
གསོལ། དེ་ནས་བསྔོ་བའི་ཚིགས་བཅད་དང་། རྗེས་སུ་ཞི་བའི་ཚིགས་བཅད་
བཀླགས་ནས་གྱེས་སོ། །མདོ་སྡེའི་ཆོ་ག་རྫོགས་སོ།། །།
-132-



༄༅། །དེ་བཞིན་གཤེགས་པ་བདུན་གྱི་སྔོན་གྱི་
སྨོན་ལམ་ཁྱད་པར་རྒྱས་པའི་གཟུངས་
བཀླག་པའི་ཆོ་ག་མདོ་སྡེ་ལས་
བཏུས་པ། །
མཁན་ཆེན་ཞི་བ་འཚོས་མཛད་པ།
དེ་བཞིན་གཤེགས་པ་བདུན་ལ་ཕྱག་འཚལ་ལོ། །ཆོ་ག་བྱེད་པར་འདོད་
པས། ལུས་ལེགས་པར་བཀྲུས་ལ་གོས་བཟང་པོ་དྲི་མ་མེད་པ་བགོ་ཞིང་། ཁ་
ཟས་གཙང་མ་བཟའ་བར་བྱ། སེམས་ཉོན་མོངས་པ་ལསྩོགས་པའི་དྲི་མ་མེད་པར་
བྱས་ཏེ། དཀོན་མཆོག་གི་ཡོན་ཏན་དང་། མདོ་སྡེའི་ཕན་ཡོན་ལ་ཡིད་ཆེས་ཤིང་
དད་པ་དང་གུས་པ་སྐྱེད། ཚད་མེད་པ་བཞི་བསྒོམ། ཁྱིམ་པ་ཡིན་ན་བསྙེན་གནས་
ཀྱི་ཁྲིམས་གཟུང་། དུས་བཟང་པོ་ཚེས་བརྒྱད་ལྟ་བུ་ལ་བརྩམ་གནས་ཡིད་དུ་འོང་
བ་གཙང་མར་བྱས་ལ། གདུགས་དང་། རྒྱལ་མཚན་མང་པོ་ལེགས་པར་བརྒྱན་
པའི་ནང་དུ་སྤོས་ཀྱི་མཎྜལ་ཆེན་པོ་བྱས་ལ་ཚོན་ཕྱེ་མའམ། མེ་ཏོག་གིས་དགྲམ་
པར་བྱའོ། །ལུགས་སྐུའམ་རས་རིས་སམ། འཇིམ་པ་ལས་བྱས་པ་ཡང་རུང་
སྟེ། རིང་བསྲེལ་དང་བཅས་པ་བྱ། འཁོར་འཇིག་རྟེན་པ་དང་། འཇིག་རྟེན་ལས་
འདས་ པའི་ གདན་ ཡང་ བཤམ། མཆོད་པ་ཅི་འབྱོར་ པ་ ཡང་ བཤམས་ཏེ། སྐུ་
གཟུགས་རེ་རེའི་སྤྱན་སྔར་མར་མེ་བདུན་བདུན་དང་། ཚོན་སྣ་ལྔ་པའི་བ་དན་
-133-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
བདུན་ བདུན་ བཞག གཞན་ ཡང་ སྤོས་ དང༌། མེ་ ཏོག་ དང་། དྲི་ དང་། ལྷ་
བཤོས་དང་། རོལ་མོའི་བྱེ་བྲག་དང་། རིན་པོ་ཆེ་སྣ་བདུན་དང་། བཀྲ་ཤིས་
ཀྱི་རྫས་བརྒྱད་དང་། བུམ་པ་ལསྩོགས་པ་སྟ་གོན་དུ་བྱའོ།། མདོ་སྡེ་འདི་དང་
ཤེས་རབ་ཀྱི་ཕ་རོལ་ཏུ་ཕྱིན་པ་ལསྩོགས་པ་མདོ་སྡེ་ཟབ་ཅིང་རྒྱ་ཆེ་བ་ཡང་ཅི་ནུས་
ཀྱིས་བཀླག གཟུངས་ཀྱི་ཆོ་གའི་མདོ་འདི་ཞག་བདུན་ནམ། ཉི་ཤུ་རྩ་གཅིག་གམ།
སུམ་ཅུ་རྩ་ལྔའམ། བཞི་བཅུ་རྩ་དགུ་རྙེད་དུ་བཀླག་པར་བྱའོ། །དེ་ལྟར་མཆོད་
པ་བཤམས་པ་དང་། དགེ་འདུན་ཚོགས་ནས་སྟན་བདེ་བ་ལ་འདུག་ནས་སྟོང་པ་
ཉིད་ཀྱི་ཏིང་ངེ་འཛིན་ཅི་ནུས་སུ་བསྒོམ། དེ་ལས་ལངས་ནས་སེམས་ཅན་ཐམས་
ཅད་ཀྱི་དོན་དུ་ཚད་མེད་ པ་བཞི་བསྒོམ་ཞིང་བྱང་ ཆུབ་ཀྱི་སེམས་ཡིད་ལ་བྱ།
དེ་ལྟར་རང་གི་ནུས་པ་དང་། ཕྱོགས་བཅུའི་དེ་བཞིན་གཤེགས་པ་སྲས་དང་
བཅས་པས་དེ་ལྟར་བྱིན་གྱིས་བརླབས་པར་ཡང་བསམ། །དེ་ནས་གནས་བྱིན་གྱིས་བརླབ་
པར་བྱ་སྟེ། དཀོན་མཆོག་གསུམ་གྱི་བདེན་པ་དང་། སངས་རྒྱས་དང་། བྱང་ཆུབ་
སེམས་དཔའ་ཐམས་ཅད་ཀྱི་བྱིན་གྱིས་བརླབས་དང་། ཚོགས་གཉིས་ཡོངས་སུ་
རྫོགས་པའི་མངའ་ཐང་ཆེན་པོ་དང་། ཆོས་ཀྱི་དབྱིངས་རྣམ་པར་དག་ཅིང་བསམ་
གྱིས་མི་ཁྱབ་པའི་སྟོབས་ཀྱིས། དེ་བཞིན་གཤེགས་པ་བདུན་གྱི་སྔོན་གྱི་སྨོན་ལམ་
གྱི་ཁྱད་པར་རྒྱས་པའི་མདོ་ལས་འབྱུང་བའི་ཆོ་ག་བཞིན་དུ། ཕྱོགས་བཅུའི་དེ་
བཞིན་གཤེགས་པ་སྲས་དང་བཅས་པ་ཐམས་ཅད་དང་། འཕགས་པ་ཆོས་སྐྱོང་བ་
ཐམས་ཅད་གདན་འཛོམ་པའི་ཕོ་བྲང་གི་དཀྱིལ་འཁོར་དང༌། མཆོད་པའི་ཚོགས་
སྦྱར་བ་འདི་རྣམས་ཅི་ལྟར་སངས་རྒྱས་དང༌། བྱང་ཆུབ་སེམས་དཔའ་དེ་དག་གི་
སྔོན་གྱི་སྨོན་ལམ་ཁྱད་པར་ཅན་གྱིས་གྲུབ་པའི་སངས་རྒྱས་ཀྱི་ཞིང་ཡོངས་སུ་དག་
-134-



དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ།
པ་དང་། བཅོམ་ལྡན་འདས་འོད་དཔག་མེད་ཀྱི་ཞིང་གི་བཀོད་པའི་ཡོན་ཏན་ལྟ་བུ་
དང་ལྡན་པར་གྱུར་ཏེ། ས་གཞི་རིན་པོ་ཆེ་སྣ་ཚོགས་ཀྱི་རང་བཞིན་ལག་མཐིལ་
ལྟར་མཉམ་པ། ཐ་གྲུ་ཆེ་བ། ཡངས་པ་རེག་ན་འཇམ་ཞིང་བདེ་བ། དྲི་མ་མེད་ཅིང་
འོད་གསལ་བ་ཙན་དན་སྦྲུལ་གྱི་སྙིང་པོའི་དྲི་གསུང་དང་ལྡན་པ། ལྷའི་མེ་ཏོག་སྣ་
ཚོགས་ ཀྱི་གཅལ་དུ་བཀྲམ་པ། མཐའ་རིན་པོ་ཆེའི་ཕ་གུ་བརྩིགས་པ། གསེར་
དང་། དངུལ་དང་། མུ་ཏིག་གི་ཕྱེ་མ་གྲམ་བུ་གདལ་བ། ཨུཏྤ་ལ་དང་། ཀུ་མུད་ཏ་
དང་། པད་མ་འགྱིང་ཞིང་ལྡེམ་པས་ཁེབས་པར་གྱུར་ཅིང་། ཆུ་བྱ་སྣ་ཚོགས་སྐད་
སྙན་པ་སྒྲོག་པ། དགའ་ཞིང་འཕྱོ་ལ་ལྡིང་བས་བརྒྱན་པའི་ཡན་ལག་བརྒྱད་
དང་ལྡན་པའི་མཚོ་དང༌། རྫིང་དང་ལྟེང་ཀ་དག་པས་མཛེས་པར་བྱས་པ། རིན་པོ་
ཆེ་དཔག་བསམ་གྱི་ཤིང་ལྗོན་པའི་ལྷའི་ནོར་བུ་དང་། མུ་ཏིག་གི་རྒྱན་འཕྲེང་དང་།
རིན་པོ་ཆེ་དཔྱངས་པ། མེ་ཏོག་གི་མགོ་ལྕོག་དང་འབྲས་བུ་མཛེས་པར་ཆགས་
པས་གཡུར་ཟ་ཞིང་ལྡེམ་པ། གསེར་གྱི་དྲིལ་བུ་གཡེར་ཀ་འཁྲོལ་བ་ལས་དམ་
པའི་ཆོས་ཀྱི་སྒྲ་འབྱུང་བ་དང་ལྡན་པ་ཚར་དུ་བསྒྲེངས་པས་ལེགས་པར་བརྒྱན་
པའི་ས་གཞི་ལ་གཞལ་མེད་ཁང་ཆེན་པོ་རིན་པོ་ཆེ་སྣ་བདུན་མཆོག་ཏུ་འབར་བ་
བཀོད་པ། འཇིག་རྟེན་གྱི་ཁམས་དཔག་ཏུ་མེད་པ་རྒྱས་པར་ཁེངས་པའི་འོད་ཟེར་
ཆེན་པོ་རབ་ཏུ་འབྱུང་བ། གནས་ཐ་དད་པ་ཤིན་ཏུ་རྣམ་པར་ཕྱེ་བ། མཐའ་
ཡས་པ་རྣམ་པར་གནས་པ། རྒྱ་ཡོངས་སུ་མ་ཆད་པ། ཁམས་གསུམ་ལས་ཡང་
དག་པར་འདས་པའི་སྤྱོད་ཡུལ་འཇིག་རྟེན་ལས་འདས་པ་བླ་མ་དེའི་དགེ་བའི་རྩ་
བ་ལས་བྱུང་བ། ཤིན་དུ་རྣམ་པར་དག་ཅིང་དབང་བསྒྱུར་བའི་རྣམ་པར་རིག་
པའི་མཚན་ཉིད། དེ་བཞིན་གཤེགས་པའི་གནས། བྱང་ཆུབ་སེམས་དཔའི་དགེ་
-135-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར། །
འདུན་དང་ལྡན་པ། ལྷ་དང་ཀླུ་དང་གནོད་སྦྱིན་དང་དྲི་ཟ་དང་། ལྷ་མ་ཡིན་དང་།
ནམ་མཁའ་ལྡིང་དང་། མིའམ་ཅི་དང་། ལྟོ་འཕྱེ་ཆེན་པོ་དང་
། མི་དང་མི་མ་ཡིན་
པ་མཐའ་ཡས་པ་རྣམ་པར་རྒྱུ་བ། ཆོས་ཀྱི་རོའི་དགའ་བ་དང་། བདེ་བ་ཆེན་པོས་
བརྟན་པ། སེམས་ཅན་ཐམས་ཅད་ཀྱི་དོན་ཐམས་ཅད་ཡང་དག་པར་ཐོབ་པར་
བྱེད་པ། ཉེ་བར་གནས་པ། ཉོན་མོངས་པའི་གནོད་པའི་དྲི་མ་ཐམས་ཅད་དང་
བྲལ་བ། བདུད་ཐམས་ཅད་ཡོངས་སུ་སྤངས་པ། ཐམས་ཅད་ཀྱི་བཀོད་པ་ལས་
ལྷག་པའི་དེ་བཞིན་ གཤེགས་པའི་བཀོད་ པའི་ གནས། དྲན་པ་དང་། བློ་གྲོས་
དང༌། རྟོགས་པ་ཆེན་པོས་ངེས་པར་འབྱུང་བ། ཞི་གནས་དང་ལྷ་མཐོང་གི་བཞོན་
པ་ཡིན་པ། རྣམ་པར་ཐར་པའི་སྒོ་སྟོང་པ་ཉིད་དང་། མཚན་མ་མེད་པ་ཉིད་དང་
།
སྨོན་པ་མེད་པ་ནས་འཇུག་པ། རིན་པོ་ཆེའི་པད་མའི་རྒྱལ་པོ། ཡོན་ཏན་མཐའ་
ཡས་པས་བརྒྱན་པའི་བཀོད་པ་ལ་བརྟེན་པའི་གཞལ་མེད་ཁང་ཆེན་པོར་གྱུར་པའི་
དབུས་སུ། པད་མའི་གདན་རིན་པོ་ཆེའི་སེང་གེའི་ཁྲི་སྟན་ལ། དེ་བཞིན་གཤེགས་
པ་ མཚན་ ལེགས་ པར་ ཡོངས་ བསྒྲགས་ དཔལ་ གྱི་ རྒྱལ་ པོ་ དང་། དེ་ བཞིན་
གཤེགས་པ་རིན་པོ་ཆེ་དང་ཟླ་བ་དང་པད་མས་རབ་ཏུ་བརྒྱན་པ་མཁས་པ་གཟི་
བརྗིད་སྒྲ་དབྱངས་ཀྱི་རྒྱལ་པོ་དང་། དེ་བཞིན་གཤེགས་པ་གསེར་བཟང་དྲི་མེད་
རིན་ཆེན་སྣང་བརྟུལ་ཞུགས་གྲུབ་པ་དང་། དེ་བཞིན་ གཤེགས་པ་མྱ་ངན་མེད་
མཆོག་དཔལ་དང༌། དེ་བཞིན་གཤེགས་པ་ཆོས་བསྒྲགས་རྒྱ་མཚོའི་དབྱངས་དང་།
དེ་བཞིན་གཤེགས་པ་ཆོས་རྒྱལ་མཚོ་མཆོག་གི་བློས་རྣམ་པར་རོལ་པ་མངོན་པར་
མཁྱེན་པ་དང༌། དེ་བཞིན་གཤེགས་པ་སྨན་གྱི་བླ་བཻ་ཌཱུརྱ་འོད་ཀྱི་རྒྱལ་པོ་དང་།
བཅོམ་ལྡན་འདས་ཤཱཀྱ་ཐུབ་པ་ལསྩོགས་པ། ཕྱོགས་བཅུའི་དེ་བཞིན་གཤེགས་པ་
-136-



དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ།
དང༌། བྱང་ཆུབ་སེམས་དཔའ་དང༌། འཕགས་ པ་ དམ་པའི་ཆོས་ སྐྱོང་བ་ཐམས་
ཅད་གདན་འཛོམ་པའི་བཞུགས་གནས། འཕགས་པ་སོ་སོའི་སྨོན་ལམ་ཁྱད་པར་
ཅན་དང་། མངའ་ཐང་འཚམ་པར་གྲུབ་པ། མཛེས་པ་ཤ་སྟག་འབྱུང་བར་གྱུར་
ཅིག ཕྱི་ནང་ཀུན་ཏུ་ཡང་ཆ་རིགས་དང་འཚམ་པར་ལྷ་དང་མིའི་ཡོ་བྱད་དམ་པ་
ཞལ་ཟས་དང་། ན་བཟའ་དང༌། རྒྱན་དང་རོལ་མོ་ལསྩོགས་པ་ཕུལ་དུ་ཕྱིན་པ་
སྣ་ཚོགས་པ། ཕུང་པོ་གསུམ་པའི་མདོ་དང་། བཟང་པོ་སྤྱོད་པའི་སྨོན་ལམ་ལ་
སྩོགས་པ་ལས་བྱུང་བའི་མཆོད་པའི་སྤྲིན་རྒྱ་མཚོ་ཐམས་ཅད་ཀྱིས་རྒྱས་པར་གང་
ཞིང་རྒྱན་བཀླུབས་པ་དང་ལྡན་པར་གྱུར་ཅིག འཕགས་པ་ཐམས་ཅད་ཀྱང་གདན་
འཛོམས་ནས་དེ་བཞིན་དུ་བྱིན་གྱིས་བརླབས་ཤིང་བཞེས་ཏེ་ལོངས་སྤྱོད་པར་གྱུར་
ཅིག ལན་གསུམ་དུ་བཟླ།
ཡང་དཀོན་མཆོག་གསུམ་གྱི་བདེན་པ་དང༌། སངས་རྒྱས་དང༌། བྱང་ཆུབ་
སེམས་དཔའ་ཐམས་ཅད་ཀྱི་བྱིན་གྱིས་བརླབས་དང་། ཚོགས་གཉིས་ཡོངས་སུ་
རྫོགས་པའི་མངའ་ཐང་ཆེན་པོ་དང༌། ཆོས་ཀྱི་དབྱིངས་རྣམ་པར་དག་ཅིང་
བསམ་གྱིས་མི་ཁྱབ་པའི་སྟོབས་ཀྱིས་དེ་བཞིན་དུ་གྱུར་ཅིག་ཅེས་ལན་གསུམ་དུ་བཟླ།
མཆོད་པའི་ཚོགས་བྱིན་གྱིས་བརླབས་པའི་འོག་ཏུ། འཕགས་པ་སྤྱན་དྲང་སྟེ། པུས་མོ་བཙུགས་མེ་ཏོག་བླངས་
ཐལ་མོ་སྦྱར་ནས། ཚིག་འདི་སྐད་ཅེས། །
བཅོམ་ ལྡན་ འདས་ དེ་ བཞིན་ གཤེགས་ པ་ མཚན་ ལེགས་ པར་ ཡོངས་
བསྒྲགས་དཔལ་གྱི་རྒྱལ་པོ་དང་། དེ་བཞིན་གཤེགས་པ་རིན་པོ་ཆེ་དང་ཟླ་བ་དང་
པད་མས་རབ་ཏུ་བརྒྱན་པ། མཁས་པ་གཟི་བརྗིད་སྒྲ་དབྱངས་ཀྱི་རྒྱལ་པོ་དང༌།
དེ་བཞིན་གཤེགས་པ་གསེར་བཟང་དྲི་མེད་རིན་ཆེན་སྣང་བརྟུལ་ཞུགས་གྲུབ་པ་
-137-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
དང་། དེ་བཞིན་གཤེགས་པ་མྱ་ངན་མེད་མཆོད་དཔལ་དང་། དེ་བཞིན་གཤེགས་
པ་ཆོས་བསྒྲགས་རྒྱ་མཚོའི་དབྱངས་དང་། དེ་བཞིན་གཤེགས་པ་ཆོས་རྒྱ་མཚོ་
མཆོག་གི་བློས་རྣམ་པར་རོལ་པ་མངོན་པར་མཁྱེན་པ་དང༌། དེ་བཞིན་གཤེགས་
པ་སྨན་གྱི་བླ་བཻ་ཌཱུརྱ་འོད་ཀྱི་རྒྱལ་པོ་དང་། སྟོན་པ་བཅོམ་ལྡན་འདས་ཤཱཀྱ་ཐུབ་
པ་ལསྩོགས་པ་ཕྱོགས་བཅུ་ན་དུས་གསུམ་དུ་བཞུགས་པའི་དེ་བཞིན་གཤེགས་པ་
དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དང༌། བྱང་ཆུབ་སེམས་
དཔའི་ཚོགས་དང་བཅས་པ་ཐམས་ཅད་དགོངས་སུ་གསོལ། །བཅོམ་ལྡན་འདས་
ཐུགས་རྗེ་ཆེན་པོ་དང་ལྡན་པ་རྣམས་ཀྱིས་སླད་མའི་དུས་ལྔ་བརྒྱ་ཐ་མ་ལ། དམ་
པའི་ཆོས་ལྟར་བཅོས་པ་འབྱུང་བ་ན། སེམས་ཅན་ལས་ཀྱི་སྒྲིབ་པ་སྣ་ཚོགས་ཀྱིས་
བསྒྲིབས་པ། ནད་སྣ་ཚོགས་ཀྱིས་གཟིར་བ། མྱ་ངན་དང་སྡུག་བསྔལ་སྣ་ཚོགས་
ཀྱིས་གཙེས་པ། འཕོངས་པར་གྱུར་པའི་སེམས་ཅན་ཐམས་ཅད་རྗེས་སུ་བཟུང་
ཞིང་། ལྷ་དང་མི་རྣམས་ཀྱི་དོན་དང་། ཕན་པ་དང་། བདེ་བའི་སླད་དུ་དེ་བཞིན་
གཤེགས་པ་རྣམས་ཀྱི་ཐབས་མཁས་པ་མང་པོ་དང་། སྔོན་གྱི་སྨོན་ལམ་གྱི་ཁྱད་
པར་བཟང་ཞིང་རླབས་ཆེ་བ་དང་། མཐུ་དང་། བྱིན་གྱིས་བརླབས་དཔག་ཏུ་མ་
མཆིས་པ་མངའ་བ་ལ་བརྟེན་ཏེ། ཆེ་གེ་མོ་ལསྩོགས་པ་འགྲོ་བ་མང་པོ་སྐྱབས་པའི་
སླད་དུ། མགོན་སྐྱབས་དང་དཔུང་གཉེན་དུ་སྤྱན་འདྲེན་ཅིང་མཆིས་ན། མཆོད་
པའི་ཚོགས་སྦྱར་བའི་ཕོ་བྲང་གི་དཀྱིལ་འཁོར་འདིར་གཤེགས་ཤིང་གདན་འཛོམ་
པ་ཆེན་པོ་མཛད་དེ། བྱིན་གྱིས་བརླབ་པར་ཅི་གནང་།
ད་ལྟར་བདག་ཅག་གི་སྟོན་པ་སངས་རྒྱས་བཅོམ་ལྡན་འདས་ཤཱཀྱ་ཐུབ་པ་
གདུལ་བྱའི་དབང་དུ་འཛམ་བུའི་གླིང་འདིར་མྱ་ངན་ལས་འདས་པའི་ཚུལ་བསྟན་
-138-
--



-
དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ།
ཀྱང་། འཇིག་རྟེན་གྱི་ཁམས་གཞན་དུ་དེ་བཞིན་གཤེགས་པའི་རྣམ་པར་རོལ་པ་
སྣ་ཚོགས་ཀྱིས་འགྲོ་བའི་དོན་མཛད་ཅིང་བཞུགས་པ་ཡང་དེ་བཞིན་གཤེགས་པའི་
ཐུགས་རྗེ་ཆེན་པོ་དང་། སྔོན་གྱི་སྨོན་ལམ་ཁྱད་པར་ཅན་ལས་གླེངས་ཏེ།
བདག་ཅག་རྣམས་མངའ་རིས་ཀྱི་གདུལ་བྱ་རྣམས་ཕྱག་མཚན་དུ་བཞེས་པའི་ནང་
དུ་གཏོགས་ཏེ། བཀའ་དྲིན་ཐོབ་པའི་འཕྲོ་མཆིས་པ་ཙམ་ལས་བསྟེན་ཏེ། ཆེ་
གེ་མོ་ལསྩོགས་པ་འགྲོ་བ་མང་པོ་བསྐྱབ་པའི་སླད་དུ། མགོན་སྐྱབས་དང་དཔུང་
གཉེན་དུ་སྤྱན་འདྲེན་ཅིང་མཆིས་ན། མཆོད་པའི་ཚོགས་སྦྱར་བའི་ཚོགས་སྦྱར་
བའི་ཕོ་བྲང་གི་དཀྱིལ་འཁོར་འདིར་གཤེགས་ཤིང་གདན་འཛོམ་པ་ཆེན་པོ་མཛད་
དེ། བྱིན་གྱིས་བརླབ་པར་ཅི་གནང་། །
བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་འཇམ་དཔལ་
གཞོན་ནུར་གྱུར་པ་དང༌། རྒྱལ་བའི་སྲས་སྐྱབས་གྲོལ་དང་། ཕྱག་ན་རྡོ་
རྗེ་ལསྩོགས་པ། བྱང་ཆུབ་སེམས་དཔའ་སེམས་དཔའ་ཆེན་པོ་གང་དག་སྔོན་དེ་
བཞིན་གཤེགས་པ་བདུན་གྱི་སྔོན་གྱི་སྨོན་ལམ་གྱི་ཁྱད་པར་རྒྱས་པའི་མདོ་སྡེ་
བཀའ་བསྩལ་པའི་ཚེ་གདན་འཛོམ་པར་འདུས་ཏེ་མདོའི་དོན་བྱིན་གྱིས་བརླབས་
ཤིང་དེ་བཞིན་གཤེགས་པའི་བཀའ་བསྒྲུབ་པར་ཐུགས་བསྐྱེད་པ་དེ་དག་ཐམས་
ཅད་ཀྱང་། ཆེ་གེ་མོ་ལསྩོགས་པ་འགྲོ་བ་མང་པོ་བསྐྱབ་པའི་སླད་དུ། མགོན་
སྐྱབས་དང་དཔུང་གཉེན་དུ་སྤྱན་འདྲེན་ཅིང་མཆིས་ན། མཆོད་པའི་ཚོགས་སྦྱར་
བའི་ཕོ་བྲང་གི་དཀྱིལ་འཁོར་འདིར་གཤེགས་ཤིང་གདན་འཛོམ་པ་ཆེན་པོ་མཛད་
དེ་བྱིན་གྱིས་བརླབ་པར་ཅི་གནང་།
སྔོན་གྱི་དེ་བཞིན་གཤེགས་པ་གདན་འཛོམ་པ་ཆེན་པོས་བཀས་གཏད་
-139-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ཅིང་སོ་སོ་ནས་ཀྱང་ལྷའི་ཚིག་བདེན་པས་མདོང་གསོལ་དུ་ཞལ་གྱིས་བཞེས་ཏེ།
དམ་པའི་ཆོས་དང་། འཁོར་རྣམ་བཞི་སྐྱོང་བར་མཛད་ཅིང་། དེ་བཞིན་གཤེགས་
པ་བདུན་གྱི་སྔོན་གྱི་སྨོན་ལམ་གྱི་ཁྱད་པར་རྒྱས་པའི་མདོ་སྡེ་འདི་ཡང་ལྷག་པར་
ཕྱག་མཚན་དུ་བཞེས་ཏེ། ལྷའི་དབང་པོ་བརྒྱ་བྱིན་དང་། ཚངས་པ་དང་། རྒྱལ་པོ་
ཆེན་པོ་ཡུལ་འཁོར་སྲུང་དང་། འཕགས་སྐྱེས་པོ་དང་། མིག་མི་བཟང་དང་། རྣམ་
ཐོས་སྲས་ལསྩོགས་པ་འཕགས་པ་ཆོས་སྐྱོང་པ་ཐམས་ཅད་ཀྱང་། ཆེ་གེ་མོ་ལ
སྩོགས་པ་འགྲོ་བ་མང་པོ་བསྐྱབ་པའི་སླད་དུ་མགོན་སྐྱབས་དང་དཔུང་གཉེན་དུ་
སྤྱན་འདྲེན་ཞིང་མཆིས་ན། མཆོད་པའི་ཚོགས་སྦྱར་བའི་ཕོ་བྲང་གི་དཀྱིལ་འཁོར་
འདིར་གཤེགས་ཤིང་གདན་འཛོམ་པ་ཆེན་པོ་མཛད་དེ་བྱིན་གྱིས་བརླབ་པར་ཅི་
གནང་། །
སྔོན་གྱི་དེ་བཞིན་གཤེགས་པ་གདན་འཛོམ་པའི་སྤྱན་སྔར། དེ་བཞིན་
གཤེགས་པ་བདུན་གྱི་སྔོན་གྱི་སྨོན་ལམ་གྱི་ཁྱད་པར་རྒྱས་པའི་མདོ་སྡེ་འཆང་བ་
དང༌། མཆོད་པ་ལསྩོགས་པའི་སེམས་ཅན་དེ་དག་ ཕྱག་མཚན་དུ་བཞེས་ཤིང་
བསྲུང་བར་ཞལ་གྱིས་བཞེས་པ། གནོད་ སྦྱིན་གྱི་སྡེ་དཔོན་ཆེན་པོ་ཇི་འཇིགས་
དང་། གནོད་སྦྱིན་གྱི་སྡེ་དཔོན་ཆེན་པོ་རྡོ་རྗེ་དང༌། གནོད་སྦྱིན་གྱི་སྡེ་དཔོན་ཆེན་
པོ་རྒྱན་འཛིན་དང་། གནོད་སྦྱིན་གྱི་སྡེ་དཔོན་ཆེན་པོ་གཟའ་འཛིན་དང་། གནོད་
སྦྱིན་གྱི་སྡེ་དཔོན་ཆེན་པོ་རླུང་དང་། གནོད་སྦྱིན་གྱི་སྡེ་དཔོན་ཆེན་པོ་གནས་བཅས་
དང༌། གནོད་སྦྱིན་གྱི་སྡེ་དཔོན་ཆེན་པོ་དབང་འཛིན་དང་། གནོད་སྦྱིན་གྱི་སྡེ་
དཔོན་ཆེན་པོ་གཏུང་འཛིན་དང༌། གནོད་སྦྱིན་གྱི་སྡེ་དཔོན་ཆེན་པོ་སྨྲ་འཛིན་དང༌།
གནོད་སྦྱིན་གྱི་སྡེ་དཔོན་ཆེན་པོ་བསམ་འཛིན་དང་། གནོད་སྦྱིན་གྱི་སྡེ་དཔོན་ཆེན་
-140-



དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ།
པོ་གཡོ་བ་འཛིན་དང་། གནོད་སྦྱིན་གྱི་སྡེ་དཔོན་ཆེན་པོ་རྫོགས་བྱེད་དེ། གནོད་
སྦྱིན་གྱི་སྡེ་དཔོན་ཐམས་ཅད་ལ་ཡང་སྔོན་གྱི་ཐུགས་དམ་བཟང་པོ་ལས་གླེངས་ཏེ།
ཆེ་གེ་མོ་ལསྩོགས་པ་འགྲོ་བ་མང་པོ་བསྐྱབ་པའི་སླད་དུ། མགོན་སྐྱབས་དང་
དཔུང་གཉེན་དུ་སྤྱན་འདྲེན་ཅིང་མཆིས་ན། མཆོད་པའི་ཚོགས་སྦྱར་བའི་ཕོ་བྲང་
གི་དཀྱིལ་འཁོར་འདིར་གཤེགས་ཤིང་གདན་འཛོམ་པ་ཆེན་པོ་མཛད་དེ་བྱིན་གྱིས་
བརླབ་པར་ཅི་གནང་། སྐབས་འདིར་སྤྱན་དྲངས་པའི་ཚིགས་བཅད་བཀླག །
སྤྱན་དྲངས་པའི་རྗེས་ལ། སོ་སོའི་ཞིང་ཁམས་ནས་རྫུ་འཕྲུལ་གྱིས་ནམ་
མཁའ་ལ་གཤེགས་ཏེ། གཞལ་མེད་ཁང་གི་དབུས་སུ་སེང་གེའི་ཁྲི་ཆེན་པོ་བརྒྱད་
ལ་དེ་བཞིན་གཤེགས་པ་བརྒྱད་བཞུགས་ཆོས་པོ་ཏི་ཡང་བཞུགས། བར་གྱི་སྣམ་
བུ་ལ་བྱང་ཆུབ་སེམས་དཔའ་གླེང་གཞི་ནས་འབྱུང་བའམ། ཡང་ན་བྱང་ཆུབ་
སེམས་དཔའི་འཁོར་དཔག་ཏུ་མེད་པ་བཞུགས་པའི་གདན་བཤམ། དེའི་མདུན་དུ་
བྱང་ཆུབ་སེམས་དཔའ་འཇམ་དཔལ་དང་
། སྐྱབས་གྲོལ་དང་། ཕྱག་ན་རྡོ་རྗེ་
གསུམ་གདན་འཛོམ་པ་ལ་སྔོན་གྱི་ཐུགས་དམ་བསྐུལ་ཞིང་འཕྲིན་ལས་མཛད་ཅིང་
བཞུགས་པར་བསམ། གསུམ་པ་ལ་གཡོན་གྲལ་དུ་གནོད་སྦྱིན་གྱི་སྡེ་དཔོན་ཆེན་
པོ་བཅུ་གཉིས་ཀྱི་གདན་བཤམ། གཡས་སུ་ཚངས་པ་དང་བརྒྱ་བྱིན་གྱི་གདན་
བཤམ། སྒོ་བཞི་ལ་རྒྱལ་པོ་ཆེན་པོ་བཞི་རང་རང་གིས་དམ་བཅས་པ་བཞིན་དུ་
སྒྲུབ་ཅིང་བཞུགས་པར་བསམ། མཆོད་པ་དང་དཀྱིལ་འཁོར་སྔར་བདེན་པ་བདར་
བའི་ཚུལ་དང་འདྲ་བར་མོས་པར་བྱ། དེ་ལྟར་བསམས་པའི་ རྗེས་ལ་སྤྱིར་ཕྱག་
འཚལ་ཞིང་མཆོད་དེ། མཆོད་ཡོན་ལསྩོགས་པ་ཅི་འབྱོར་བས་སོ། །
ཕྱོགས་བཅུ་དུས་གསུམ་གྱི་བདེ་བར་གཤེགས་པ་སྲས་དང་བཅས་པ་ལ་
-141-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ཕྱག་འཚལ་ལོ། །མཆོད་དོ། །སྐྱབས་སུ་མཆིའོ། །དེ་བཞིན་གཤེགས་པ་དགྲ་
བཅོམ་ པ་ ཡང་ དག་ པར་ རྫོགས་ པའི་ སངས་ རྒྱས་མཚན་ལེགས་ པར་ ཡོངས་
བསྒྲགས་དཔལ་གྱི་རྒྱལ་པོ་ཞམ་འབྲིང་བ་བྱང་ཆུབ་སེམས་དཔའི་འཁོར་དཔག་ཏུ་
མེད་པ་བྱེ་བ་ཁྲག་ཁྲིག་བརྒྱ་སྟོང་དུ་མ་དང་བཅས་པ་ལ་ཕྱག་འཚལ་ལོ། །མཆོད་
དོ། །སྐྱབས་སུ་མཆིའོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་རིན་པོ་ཆེ་དང་ཟླ་བ་དང་པད་མས་རབ་ཏུ་བརྒྱན་པ་
མཁས་པ་གཟི་བརྗིད་སྒྲ་དབྱངས་ཀྱི་རྒྱལ་པོ་ལ་བྱང་ཆུབ་སེམས་དཔའི་ཚོགས་དུ་
མས་ཀུན་ནས་བསྐོར་བ་ལ་ཕྱག་འཚལ་ལོ། །མཆོད་དོ། སྐྱབས་སུ་མཆིའོ། །དེ་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གསེར་
བཟང་དྲི་མེད་རིན་ཆེན་སྣང་བརྟུལ་ཞུགས་གྲུབ་པ་འཁོར་བྱང་ཆུབ་སེམས་དཔའ་
བྱེ་བ་ཁྲག་ཁྲིག་བརྒྱ་སྟོང་དུ་མས་ཀུན་ནས་བསྐོར་བ་ལ་ཕྱག་འཚལ་ལོ། །མཆོད་
དོ། །སྐྱབས་ སུ་ མཆིའོ། །དེ་ བཞིན་ གཤེགས་ པ་ དགྲ་བཅོམ་ པ་ ཡང་ དག་ པར་
རྫོགས་པའི་སངས་རྒྱས་མྱ་ངན་མེད་མཆོག་དཔལ་བྱང་ཆུབ་སེམས་དཔའི་འཁོར་
དཔག་ཏུ་མེད་པ་དང་བཅས་པ་ལ་ཕྱག་འཚལ་ལོ། །མཆོད་དོ། །སྐྱབས་སུ་
མཆིའོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས་ཆོས་བསྒྲགས་རྒྱ་མཚོའི་དབྱངས་བྱང་ཆུབ་སེམས་དཔའི་འཁོར་དུ་མས་ཀུན་
ནས་བསྐོར་བ་ལ་ཕྱག་འཚལ་ལོ། །མཆོད་དོ། །སྐྱབས་སུ་མཆིའོ། །དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སང་རྒྱས་ཆོས་རྒྱ་མཚོ་
མཆོག་གི་བློས་རྣམ་པར་རོལ་པ་མངོན་པར་མཁྱེན་པ་བྱང་ཆུབ་སེམས་དཔའ་
གྲངས་མེད་པས་བསྐོར་བ་དང་བཅས་པ་ལ་ཕྱག་འཚལ་ལོ། །མཆོད་དོ། །སྐྱབས་
-142-



དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ།
སུ་མཆིའོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་སྨན་གྱི་བླ་བཻ་ཌཱུརྱ་འོད་ཀྱི་རྒྱལ་པོ་འཁོར་བྱང་ཆུབ་སེམས་དཔའ་ཉི་མ་
ལྟར་སྣང་བྱེད་དང་། ཟླ་བ་ལྟར་སྣང་བྱེད་ལསྩོགས་པ་བྱང་ཆུབ་སེམས་དཔའ་
དཔག་ཏུ་མེད་པ་དང་བཅས་པ་ལ་ཕྱག་འཚལ་ལོ། །མཆོད་དོ། །སྐྱབས་སུ་
མཆིའོ། །སྟོན་པ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་
དག་པར་རྫོགས་པའི་སངས་རྒྱས་དཔལ་ཤཱཀྱ་ཐུབ་པ་འཁོར་བྱང་ཆུབ་སེམས་
དཔའ་སུམ་ཁྲི་དྲུག་སྟོང་དང་བཅས་པ་ལ་ཕྱག་འཚལ་ལོ། །མཆོད་དོ། སྐྱབས་སུ་
མཆིའོ། །བྱང་ཆུབ་སེམས་དཔའ་སེམས་དཔའ་ཆེན་པོ་འཇམ་དཔལ་གཞོན་ནུར་
གྱུར་པ་དང་། སྐྱབས་གྲོལ་དང་། ཕྱག་ན་རྡོ་རྗེ་ལསྩོགས་པ་ལ་ཕྱག་འཚལ་ལོ། །
མཆོད་དོ། །སྐྱབས་སུ་མཆིའོ། །ཚངས་པ་དང་། བརྒྱ་བྱིན་དང་། རྒྱལ་པོ་ཆེན་པོ་
བཞི་ལསྩོགས་པ་དམ་པའི་ཆོས་སྐྱོང་བ་ཐམས་ཅད་ལ་ཕྱག་འཚལ་ལོ། །མཆོད་
དོ།། སྐྱབས་སུ་མཆིའོ། །གནོད་སྦྱིན་གྱི་སྡེ་དཔོན་ཆེན་པོ་ཇི་འཇིགས་ལསྩོགས་ཏེ།
གནོད་སྦྱིན་ གྱི་སྡེ་དཔོན་ཆེན་པོ་བཅུ་གཉིས་ལ་ཕྱག་འཚལ་ལོ། །མཆོད་དོ། །
སྐྱབས་སུ་མཆིའོ། །
འཕགས་པའི་ཚོགས་དེ་དག་ཐམས་ཅད་ལ། མཆོད་ཡོན་དང་བྱུག་པ། མེ་
ཏོག་ དང་། བདུག་ སྤོས། མར་ མེ་ དང་། ཞལ་ ཟས། རོལ་ མོ་ དང་། སིལ་ སྙན།
གདུགས་དང་། བ་དན་ལསྩོགས་པ་དངོས་སུ་ཅི་འབྱོར་པ་འདི་དག་དང་། ཕྱོགས་
བཅུ་ན་བདག་པོས་ཡོངས་སུ་མ་བཟུང་བའི་ལྷ་དང་མིའི་རྫས་དམ་པ་བདེ་བའི་ཡོ་
བྱད་ཕུན་སུམ་ཚོགས་པ་ཐམས་ཅད་དང༌། གཟུངས་དང་རིག་པའི་མཐུ་དང་།
མོས་པའི་སྟོབས་ཀྱིས་བསྐྱེད་པའི་མཆོད་པའི་སྤྲིན། བཟང་པོ་སྤྱོད་པའི་སྨོན་ལམ་
-143-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ལས་བྱུང་བ་རྒྱ་མཚོ་ཐམས་ཅད་ཀྱིས་ནམ་མཁའི་མཐས་ཀླས་པ་ཐམས་ཅད་རྒྱས་
པར་བསྐངས་ཏེ་འབུལ་ལོ། །མཆོད་དོ། །
མིང་འདི་ཞེས་བགྱི་བ་དང་བདག་གིས་ཐོག་མ་མ་མཆིས་པ་ནས་འཁོར་བ་
ནས་འཁོར་བའི་ཚེ་རབས་ཐམས་ཅད་སྡིག་པ་མི་དགེ་བའི་ལས་མདོར་ན་མི་བགྱི་
བར་ རིགས་ པའི་ ལས་ ནི་ བགྱིས། བགྱི་བར་འོས་ པའི་ ལས་ ནི་ མ་བགྱིས་པ་
ལསྩོགས་པའི་སྡིག་པ་ཅི་མཆིས་པ་ཐམས་ཅད་ཡང་དག་པར་འཆགས་སོ། །
དུས་ གསུམ་ གྱི་ འཕགས་ པ་དང་། སྐྱེ་བོའི་ དགེ་བ་མཐའ་ དག་གི་བསོད་
ནམས་ཐམས་ཅད་ལ་རྗེས་སུ་ཡི་རང་ངོ༌། །
ཕྱོགས་བཅུའི་རྒྱལ་བ་ཐམས་ཅད་ལ་ཆོས་ཀྱི་འཁོར་ལོ་བླ་ན་མེད་པ་སྐོར་
བར་བསྐུལ་ལོ། །
འཇིག་རྟེན་གྱི་སྒྲོན་མ་གང་དག་མྱ་ངན་ལས་འདའ་བར་ཚུལ་སྟོན་པར་བཞེད་
པ་དེ་དག་ཐམས་ཅད་ལ་མྱ་ངན་ལས་མི་འདའ་བར་འཇིག་རྟེན་གྱི་དོན་མཛད་ཅིང་
ཡུན་དུ་བཞུགས་པར་གསོལ་བར་འཚལ་ལོ། །
བཅོམ་ལྡན་འདས་གདན་འཛོམ་པ་ཆེན་པོ་དགོངས་སུ་གསོལ། བཅོམ་ལྡན་
འདས་ཐུགས་རྗེ་ཆེན་པོ་དང་ལྡན་པ་རྣམས་ཀྱིས། སླད་མའི་དུས་ལྔ་བརྒྱ་བ་ཐ་མ་
ལ༑ དམ་པའི་ཆོས་ལྟར་བཅོས་པ་འབྱུང་བ་ན། སེམས་ཅན་ལས་ཀྱི་སྒྲིབ་པ་སྣ་
ཚོགས་ ཀྱིས་ བསྒྲིབས་པ། མྱ་ངན་དང་སྡུག་བསྔལ་ སྣ་ ཚོགས་ ཀྱིས་ གཙེས་པ་
འཕོངས་པར་གྱུར་པའི་སེམས་ཅན་ཐམས་ཅད་རྗེས་སུ་བཟུང་ཞིང་། ལྷ་དང་མི་
རྣམས་ཀྱི་དོན་དང་ཕན་པ་དང་བདེ་བའི་སླད་དུ། སྔོན་བཅོམ་ལྡན་འདས་དེ་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བདུན་
-144-



དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ།
གྱིས་ཐབས་མཁས་པ་དང་། སྔོན་གྱི་སྨོན་ལམ་གྱི་ཁྱད་པར་རྒྱས་པ་རླབས་པོ་ཆེ་
ཅི་ལྟར་བཏབ་ཅིང་བྱིན་གྱིས་བརླབས་པ་དང་། དོན་དེ་ཉིད་ལྟར་བདག་ཅག་གི་
སྟོན་པ་སངས་རྒྱས་བཅོམ་ལྡན་འདས་དཔལ་ཤཱཀྱ་ཐུབ་པས་ཇི་ལྟར་བཀའ་བསྩལ་
ཅིང་ བྱིན་གྱིས་བརླབས་པ་དང་། འཕགས་པ་འཇམ་དཔལ་དང་། སྐྱབས་ གྲོལ་
དང་། ཕྱག་ན་རྡོ་རྗེ་ལསྩོགས་པ་བྱང་ཆུབ་སེམས་དཔའ་སེམས་དཔའ་ཆེན་པོ་
རྣམས་ཀྱིས། བཅོམ་ལྡན་འདས་དེ་དག་གི་བཀའ་ལུང་ཡང་དག་པར་བསྒྲུབས་པ་
དང་། སོ་སོའི་དགོངས་སྤྱོད་རྒྱ་ཆེན་པོ་རྫོགས་པར་བསྐང་བའི་སླད་དུ། མདོ་སྡེའི་
དོན་བསྒྲུབ་པའི་འཕྲིན་ལས་མཛད་པས་འཕགས་པའི་བཀའ་གཏད་པས་ཞལ་
གྱིས་བཞེས་ཤིང་། ཅི་ལྟར་བྱིན་གྱིས་བརླབས་པ་དང་། ཚངས་པ་དང་། ལྷའི་
དབང་པོ་བརྒྱ་བྱིན་དང་། རྒྱལ་པོ་ཆེན་པོ་བཞི་དང་། གནོད་སྦྱིན་གྱི་སྡེ་དཔོན་ཆེན་
པོ་བཅུ་གཉིས་ལསྩོགས་ཏེ། དམ་པའི་ཆོས་སྐྱོང་བ་དགེ་བསྙེན་ཆེན་པོ་ཐམས་ཅད་
གདན་འཛོམ་པའི་སྤྱན་སྔར་མདོ་སྡེ་དང་། མདོ་སྡེ་འཛིན་པའི་སེམས་ཅན་བསྲུང་
བ་དང་། བསྐྱབ་པ་ཅི་ལྟར་ཞལ་གྱིས་བཞེས་པ་ལསྩོགས་པ་དང་། སྔོན་འཕགས་
པ་རྣམས་ཀྱིས་ཅི་ལྟར་བྱིན་གྱིས་བརླབས་ཤིང་། བཀའ་བསྩལ་བའི་མདོ་སྡེ་
ལས་འབྱུང་བ་བཞིན་དུ། བཅོམ་ལྡན་འདས་དེ་བཞིན་གཤེགས་པ་སྲས་དང་
བཅས་པ་དེ་རྣམས་གདན་འཛོམ་པ་མཛད་པའི་ཕོ་བྲང་གི་དཀྱིལ་འཁོར་བཤམས།
འབྱོར་པའི་སྟོབས་ཅི་མཆིས་པས་མཆོད་པའི་ཚོགས་སྦྱར་ནས། གདན་འཛོམ་
པའི་སྤྱན་སྔར་མཚན་ནས་བརྗོད་དེ་མཆོད་པ་འབུལ། བཀའ་དྲིན་ནོད་ཅིང་
མཆིས་ན། གདན་འཛོམ་པས་སྔོན་ཇི་ལྟར་བྱིན་གྱིས་བརླབས་ཤིང་བཀའ་བསྩལ་
པ་བཞིན་དུ་མདོ་སྡེའི་ཆོ་ག་ཡོངས་སུ་རྫོགས་པར་མཛད་ཅིང་ཕན་ཡོན་ཇི་སྐད་
-145-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
འབྱུང་བའི་བཀའ་དྲིན་ཐམས་ཅད་ཆེ་གེ་མོ་ལསྩོགས་པ་བདག་ཅག་གིས་འཕྲལ་དུ་
ཐོབ་པར་མཛད་ཅིང་གསལ་བར་ཅི་གནང་། །
དེའི་འོག་ཏུ་འཕགས་པ་རྣམས་ལ་རེ་རེ་ནས་མཆོད་པ་འབུལ་ཞིང་སྨོན་ལམ་གདབ་བར་བགྱིའོ། །
དེ་བཞིན་གཤེགས་པ་མཚན་ལེགས་པར་ཡོངས་བསྒྲགས་དཔལ་གྱི་རྒྱལ་པོའི་མཚན་ནས་བརྗོད་དེ། མཆོད་
ནས་སྨོན་ལམ་དུ་གསོལ་བ། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་
ཡང་དག་པར་རྫོགས་པའི་སངས་རྒྱས་མཚན་ལེགས་པར་ཡོངས་བསྒྲགས་དཔལ་
གྱི་རྒྱལ་པོ་ལ་ཕྱག་འཚལ་ལོ། །མཆོད་དོ། །སྐྱབས་སུ་མཆིའོ། །ལན་བདུན་བཟླ།
བསྟོད་པ་བྱ། སྐབས་འདིར་མཆོད་པ་དབུལ། དེང་རྒྱལ་བ་སྲས་དང་བཅས་པའི་ཚོགས་
གདན་འཛོམ་པའི་སྤྱན་སྔར། དེ་བཞིན་གཤེགས་པ་མཚན་ལེགས་པར་ཡོངས་
བསྒྲགས་དཔལ་གྱི་རྒྱལ་པོའི་མཚན་ཐོས་ཏེ། ཡིད་ལ་དྲན་ཞིང་ལན་བདུན་བརྗོད་
པ་དང་། ཕྱག་འཚལ་ཞིང་མཆོད་པ་ལསྩོགས་པའི་མཐུས། དེ་བཞིན་གཤེགས་པ་
མཚན་ལེགས་པར་ཡོངས་བསྒྲགས་དཔལ་གྱི་རྒྱལ་པོ་དེའི་སྔོན་གྱི་སྨོན་ལམ་ཁྱད་
པར་ཅན་དང་མཐུན་པར། བདག་ཅག་ལསྩོགས་པ་སེམས་ཅན་གང་དག་ནད་སྣ་
ཚོགས་ཀྱིས་ལུས་ཡོངས་སུ་གཟིར་ཏེ། རིམས་དང༌། གཤེད་བྱེད་དང་། བྱད་དང་
རོ་ལངས་དང་། འཇིགས་པ་སྣ་ཚོགས་ཀྱིས་གཙེས་པ། དེ་དག་ཐམས་ཅད་ཀྱི་
གནོད་པ་དང་ནད་ཐམས་ཅད་འཕྲལ་དུ་ཞི་བར་གྱུར་ཅིག བྱང་ཆུབ་ཀྱི་མཐར་
ཐུག་གི་བར་དུ་རིམས་དང་སྡིག་པ་ཅན་གྱི་ལྟ་བ་དང་ནད་ཐམས་ཅད་མེད་པར་
གྱུར་ཅིག རབ་ཏུ་ཞི་བར་གྱུར་ཅིག བདག་ཅག་ལསྩོགས་པ་སེམས་ཅན་གང་
དག་ལོང་བ་དང་། འོན་བ་དང་། སྨྱོན་པ་དང་། ཤ་བཀྲ་དང་། ནད་ཚབས་ཆེན་
པོས་བཏབ་པར་གྱུར་པ་དེ་དག་བྱང་ཆུབ་ཀྱི་མཐར་ཐུག་གི་བར་དུ། དབང་པོ་
-146-



དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ།
ཐམས་ཅད་ཡོངས་སུ་ཚང་བར་གྱུར་ཅིག སྡུག་བསྔལ་དང་ནད་ཐམས་ཅད་རྒྱུན་
ཆད་པར་གྱུར་ཅིག བདག་ཅག་ལསྩོགས་པ་སེམས་ཅན་གང་དག་འདོད་ཆགས་
དང་། ཞེ་སྡང་དང་གཏི་མུག་གིས་བསྒྲིབས་པ། མཚམས་མེད་པ་ལྔ་བྱེད་པ། བྱ་བ་
མ་ཡིན་པའི་སྤྱོད་པ་མང་བ། དམ་པའི་ཆོས་སྤོང་བ་སྡིག་པ་མི་དགེ་བའི་ལས་སྣ་
ཚོགས་བྱེད་པ། ངན་སོང་གསུམ་དང་། སེམས་ཅན་དམྱལ་བར་འགྲོ་བ་དེ་དག་
སེམས་ཅན་དམྱལ་བ་ཆེན་པོར་སྐྱེས་ནས། སྡུག་བསྔལ་གྱི་ཚོར་བ་མྱོང་བ་དེ་དག་
ཐམས་ཅད་ཀྱི། མཚམས་མེད་པ་ལྔ་ལསྩོགས་པ་ལས་ཀྱི་སྒྲིབ་པ་ཐམས་ཅད་
ཡོངས་སུ་བྱང་ཞིང་དག་པར་གྱུར་ཅིག བླ་ན་མེད་པ་ཡང་དག་པར་རྫོགས་པའི་
བྱང་ཆུབ་མངོན་པར་རྫོགས་པར་སངས་རྒྱས་ཀྱི་བར་དུ། སུ་ཡང་སེམས་ཅན་
དམྱལ་བ་དང་། ངན་འགྲོར་འགྲོ་བར་མ་གྱུར་ཅིག ལྷ་ཡུལ་པའི་ལྷའི་བདེ་བ་
དང༌། མིའི་བདེ་བ་མྱོང་བར་གྱུར་ཅིག བདག་ཅག་ལསྩོགས་པ་སེམས་ཅན་གང་
དག་དབུལ་པོར་གྱུར་ཏེ། ཟས་དང་གོས་དང༌། སྐོམ་དང་། ནོར་དང༌། འབྲུ་དང༌།
མལ་ཆ་དང་། སྤོས་དང་། ཕྲེང་བ་དང་། ཡོ་བྱད་མི་བདོག་པ་དེ་དག་བྱང་ཆུབ་ཀྱི་
མཐར་ཐུག་གི་བར་དུ། དབྱིག་དང་། གོས་དང༌། ནོར་དང་། འབྲུ་དང་། མལ་ཆ་
དང༌། སྤོས་དང་། ཕྲེང་ བ་ དང༌། ཡོ་བྱད་ འཕེལ་ བར་ གྱུར་ ཅིག བདག་
ཅག་ལསྩོགས་པ་སེམས་གང་དག་བཅིང་བ་དང་། བརྡེག་པ་དང་། གོ་རར་གཞུག་
པ་དང་། མཚོན་ཆའི་ཚོགས་རྣམ་པ་སྣ་ཚོགས་ཀྱིས་ལུས་ཡོངས་སུ་གཟིར་བ་དེ་
དག་བྱང་ཆུབ་ཀྱི་མཐར་ཐུག་གི་བར་དུ་བཅིང་བ་དང༌། བརྡེག་པ་ཐམས་ཅད་ལས་
ཡོངས་སུ་ཐར་བར་གྱུར་ཅིག ལུས་ཀྱི་གདུང་བ་ཐམས་ཅད་རྒྱུན་ཆད་པར་གྱུར་
ཅིག བདག་ཅག་ལསྩོགས་པ་སེམས་ཅན་གང་དག་མགོན་མེད་པར་གྱུར་པ།
-147-



ཞལ་
མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར། །
ལུས་ལ་གདུང་བའི་མེ་འབར་བ་དང་། སེང་གེ་དང་སྟག་དང་། དོམ་དང་། དྲེད་
དང་། སྦྲུལ་གདུག་པའི་ནང་དུ་ཆུད་དེ། སྲོག་ལ་བབ་ཅིང་ཉམ་ཐག་པ་དེ་དག་བྱང་
ཆུབ་ཀྱི་མཐར་ཐུག་གི་བར་དུ། ལུས་ལ་གདུང་བའི་མེ་ཐམས་ཅད་རབ་དུ་ཞི་བར་
གྱུར་ཅིག སེང་གེ་དང༌། སྟག་དང་དོམ་དང་། དྲེད་དང་། སྦྲུལ་གདུག་པ་དེ་དག་
ཀྱང་བྱམས་པ་ལ་གནས་པར་གྱུར་ཅིག འཇིག་པ་མེད་པ་དང་ཞི་བའི་གནས་ལ་
གནས་པར་གྱུར་ཅིག བདག་ཅག་ལསྩོགས་པའི་སེམས་ཅན་གང་དག་ཕན་ཚུན་
འཐབ་པ་དང་རྩོད་ཅིང་འགྱེད་པར་གྱུར་ཏེ། འཁྲུགས་ཤིང་འཇིགས་སྐྲག་ནས་
སྔངས་པ་དེ་དག་བྱང་ཆུབ་ཀྱི་མཐར་ཐུག་གི་བར་དུ་འཐབ་པ་དང་། རྩོད་པ་དང་།
འགྱེད་པ་ཐམས་ཅད་རབ་ཏུ་ཞི་བར་གྱུར་ཅིག ཕན་ཚུན་བྱམས་པ་ལ་གནས་པར་
གྱུར་ཅིག བདག་ཅག་ལསྩོགས་པ་སེམས་ཅན་གང་དག་ཆུའི་ནང་དུ་སོན་པ་གྲུར་
ཞུགས་པ་གླིང་མེད་པར་ཕྱིན་པ་སྲོག་འདོད་པ་ཆུ་ཀླུང་དང་རྒྱ་མཚོའི་ནང་དུ་སོན་
ཏེ། སྨྲེ་སྔགས་སྣ་ཚོགས་འདོན་པ་དེ་དག བྱང་ཆུབ་ཀྱི་མཐར་ཐུག་གི་བར་དུ། ཆུ་
ཀླུང་ཆེན་པོ་དེ་ནས་དབུགས་ཕྱིན་པ་སྦྱིན་པར་གྱུར་ཅིག འཇིགས་པ་མེད་པར་
བརྒལ་བར་གྱུར་ཅིག འདི་ནས་ཤི་འཕོས་ནས་ཀྱང་དེ་བཞིན་གཤེགས་པ་
དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མཚན་ལེགས་པར་ཡོངས་
བསྒྲགས་དཔལ་གྱི་རྒྱལ་པོའི་སངས་རྒྱས་ཀྱི་ཞིང་དུ། པད་མའི་སྙིང་པོ་སེང་གེའི་
ཁྲི་ལ་བརྫུས་ཏེ་སྐྱེ་ཞིང་། སྐྱེས་མ་ཐག་ཏུ་གཟུངས་དང་ཏིང་འཛིན་ལསྩོགས་པའི་
ཡོན་ཏན་གྱི་ཚོགས་ཐམས་ཅད་མངོན་དུ་གྱུར་ཏེ། སྟོན་པ་བླ་ན་མེད་པ་མཚན་
ལེགས་པར་ཡོངས་བསྒྲགས་དཔལ་གྱི་རྒྱལ་པོ་ལསྩོགས་པ་ཕྱོགས་བཅུའི་སངས་
རྒྱས་ཐམས་ཅད་ལས་བཀའ་ལུང་ཡང་དག་པར་ནོད། ཐུགས་མཉེས་པར་
-148-



དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ།
བྱེད་ཅིང་། སྐད་ཅིག་སྐད་ཅིག་གིས་སངས་རྒྱས་ཀྱི་ཞིང་ཐམས་ཅད་དུ་ཐོགས་པ་
མེད་པར་འཇུག་པར་གྱུར་ཅིག །
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་རིན་པོ་ཆེ་དང་ཟླ་བ་དང་པད་མས་རབ་ཏུ་བརྒྱན་པ་
མཁས་པ་གཟི་བརྗིད་སྒྲ་དབྱངས་ཀྱི་རྒྱལ་པོ་ལ་ཕྱག་འཚལ་ལོ། །མཆོད་དོ། །
སྐྱབས་སུ་མཆིའོ། །ལན་བདུན་བཟླ། བསྟོད་པ་བྱ། སྐབས་འདིར་མཆོད་པ་དབུལ།
དེང་རྒྱལ་བ་སྲས་དང་བཅས་པའི་ཚོགས་གདན་འཛོམ་པའི་སྤྱན་སྔར། དེ་
བཞིན་གཤེགས་པ་རིན་པོ་ཆེ་དང་ཟླ་བ་དང་པད་མས་རབ་ཏུ་བརྒྱན་པ་མཁས་པ་
གཟི་བརྗིད་སྒྲ་དབྱངས་ཀྱི་རྒྱལ་པོའི་མཚན་ཡིད་ལ་དྲན་ཞིང་ལན་བདུན་བརྗོད་པ་
དང༌། ཕྱག་འཚལ་ཞིང་མཆོད་པ་ལ་སོགས་པའི་མཐུས། བཅོམ་ལྡན་འདས་དེ་
བཞིན་གཤེགས་པ་རིན་པོ་ཆེ་དང་ཟླ་བ་དང་པད་མས་རབ་ཏུ་བརྒྱན་པ་མཁས་པ་
གཟི་བརྗིད་སྒྲ་དབྱངས་ཀྱི་རྒྱལ་པོ་དེའི་སྔོན་གྱི་སྨོན་ལམ་ཁྱད་པར་ཅན་དང་
མཐུན་པར་བདག་ཅག་ལས་སྩོགས་པ་སེམས་ཅན་གང་དག་ཞིང་ལས་ཀྱི་མཐའ་
དང་ཚོང་ལ་དགའ་སྟེ། གཡེང་བ་སྣ་ཚོགས་མང་བས་དགེ་བའི་ཆོས་བྱང་ཆུབ་ཀྱི་
ཕྱོགས་རྣམས་དང་། བྱང་ཆུབ་ཀྱི་སེམས་ཡིད་ལ་བྱེད་པ་ལས་ཡོངས་སུ་ཉམས་ཏེ་
འཁོར་བ་ན་འཁྱམ་པ་སོ་སོར་འཁོར་བའི་སྡུག་བསྔལ་རྣམས་མྱོང་བ་དང་། རྒ་བ་
དང་། ན་བ་དང་། རྒུད་པ་དང་འཆི་བ་དང༌། མྱ་ངན་དང་། སྨྲེ་སྔགས་འདོན་པ་
དང༌། སྡུག་བསྔལ་དང་། ཡིད་མི་བདེ་བ་དང་། འཁྲུག་པ་སྣ་ཚོགས་སོ་སོར་མྱོང་
བ་དེ་དག་ཐམས་ཅད་བླ་ན་མེད་པའི་བྱང་ཆུབ་ཏུ་སངས་རྒྱས་ཀྱི་བར་དུ་བཟའ་བ་
དང་། བགོ་བ་ དང་། བཏུང་བ་དང་། ལོངས་ སྤྱོད་དང་། ཡོངས་སུ་སྤྱད་པ་དང་།
-149-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ནོར་དང་། འབྲུ་དང་དབྱིག་དང་གསེར་རྣམས་འབྱུང་ཞིང་འབྱོར་པ་ཕུན་སུམ་
ཚོགས་པར་གྱུར་ཅིག དགེ་བའི་ཆོས་རྣམས་ཀྱིས་རྣམ་པར་འཕེལ་བར་གྱུར་ཅིག
བྱང་ཆུབ་ཀྱི་སེམས་ཡིད་ལ་བྱེད་པ་དང་མི་འབྲལ་བར་གྱུར་ཅིག ངན་སོང་གསུམ་
དང་སེམས་ཅན་དམྱལ་བ་ལསྩོགས་པའི་འཁོར་བའི་སྡུག་བསྔལ་ཐམས་ཅད་ལས་
ཡོངས་སུ་ཐར་བར་གྱུར་ཅིག བདག་ཅག་ལསྩོགས་པའི་སེམས་ཅན་གང་དག་
གྲང་བ་དང་། ཚ་བ་དང༌། བཀྲེས་པ་དང་། སྐོམ་པས་ལུས་ཡོངས་སུ་གདུངས་
ཤིང་། སྡུག་བསྔལ་གྱི་ཚོར་བས་ཉམས་ཐག་པ་དེ་དག་ཐམས་ཅད་ཀྱི་སྔོན་གྱི་
ལས་ཀྱི་སྒྲིབ་པ་དེ་དག་ཐམས་ཅད་ཡོངས་སུ་བྱང་བར་གྱུར་ཅིག སྐྱེ་བ་དེ་ཡང་ཐ་
མར་གྱུར་ཅིག བླ་ན་མེད་པའི་བྱང་ཆུབ་ཏུ་སངས་རྒྱས་ཀྱི་བར་དུ། སྐྱེ་བའི་སྡུག་
བསྔལ་ཐམས་ཅད་ལས་ཡོངས་སུ་ཐར་པར་གྱུར་ཅིག ལྷ་དང་མིའི་བདེ་བ་མྱོང་
བར་གྱུར་ཅིག བུད་མེད་གང་དག་ནད་སྣ་ཚོགས་ཀྱིས་ལུས་ཡོངས་སུ་གཟིར་
ཅིང་། བུད་མེད་ཀྱི་སྐྱེ་གནས་ལ་སྨོད་པ་དང་། སེམས་ཅན་གང་དག་བཙའ་བའི་
དུས་ཀྱི་སྡུག་བསྔལ་གྱི་ཚོར་བ་མྱོང་བ་དེ་དག་ཐམས་ཅད་རྒྱུན་ཆད་པར་གྱུར་ཅིག
སྐྱེ་བ་དེ་ཡང་ཐ་མར་གྱུར་ཅིག བྱང་ཆུབ་ཀྱི་མཐར་ཐུག་གི་བར་དུ་སྐྱེས་པ་ཉིད་
ཐོབ་པར་གྱུར་ཅིག བདག་ཅག་ལསྩོགས་པ་སེམས་ཅན་གང་དག་འཆི་བ་དང༌།
དགྲ་དང་དགོན་པས་གཙེས་པ་དང་། ཕན་ཚུན་དུ་ཕ་མ་དང་། སྲིང་མོ་དང་མཛའ་
བཤེས་དང༌། ཉེ་དུའི་མྱ་ངན་མྱོང་ཞིང་སྡུག་བསྔལ་དང་མྱ་ངན་གྱི་ཟུག་རྔུས་ལུས་
ལ་ཟུག་པ་དེ་དག་ཐམས་ཅད་བྱང་ཆུབ་ཀྱི་མཐར་ཐུག་གི་བར་དུ། འཆི་བ་དང་།
དགྲ་དང་། དགོན་པའི་གནོད་པ་ཐམས་ཅད་རབ་ཏུ་ཞི་བར་གྱུར་ཅིག མྱ་ངན་དང་
ཟུག་རྔུ་དང་སྡུག་བསྔལ་དང་བྲལ་བར་གྱུར་ཅིག བདག་ཅག་ལསྩོགས་པའི་
-150-



དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ། །
སེམས་ཅན་གང་དག་མཚན་མོ་མུན་པ་མུན་ནག་དག་ན་རྣམ་པར་རྒྱུ་བ་ལས་ཀྱི་
མཐའ་རྣམ་པ་སྣ་ཚོགས་ལ་ཞུགས་པ། སྡིག་པ་ཅན་གྱི་གདོན་སྣ་ཚོགས་ཀྱིས་
གཙེས་པས་འཇིགས་པ་དང་། སྨྲེ་སྔགས་སྣ་ཚོགས་འདོན་པ་དེ་དག་ཐམས་ཅད་
བྱང་ཆུབ་ཀྱི་མཐར་ཐུག་གི་བར་དུ། མུན་པ་མུན་ནག་ཐམས་ཅད་མེད་པར་གྱུར་
ཅིག སྡིག་པ་ཅན་གྱི་གདོན་ཐམས་ཅད་ལས་ཐར་བར་གྱུར་ཅིག མཆོད་པ་དང་
རིམ་གྲོར་བྱ་བ་སྣ་ཚོགས་ལ་མངོན་པར་བརྩོན་པར་གྱུར་ཅིག བདག་ཅག་
ལསྩོགས་པའི་སེམས་ཅན་གང་དག་དམན་པ་ལ་མོས་ཤིང་། ཤེས་རབ་ཆུང་ཞིང་
དྲན་པ་རྨོངས་ཏེ། དགེ་བའི་ཆོས་རྣམས་དང༌། སྟོབས་དང་། བྱང་ཆུབ་ཀྱི་ཡན་
ལག་དང་། ཏིང་ངེ་འཛིན་དང་། གཟུངས་ཀྱི་སྒོ་རྣམས་དང་། སངས་ རྒྱས་དང་།
ཆོས་དང་དགེ་འདུན་རྗེས་སུ་དྲན་པ་ལས་ཡོངས་སུ་ཉམས་པ་དེ་དག་ཐམས་ཅད་
བྱང་ཆུབ་ཀྱི་མཐར་ཐུག་གི་བར་དུ། ཏིང་ངེ་འཛིན་དང་། དྲན་པ་དང་། སྟོབས་
དང༌། གཟུངས་ཀྱི་སྒོ་དང་། བྱང་ཆུབ་ཀྱི་ཡན་ལག་མངོན་ཏུ་གྱུར་ཅིག ཤེས་རབ་
ཆེན་པོ་རྗེས་སུ་རྒྱུ་བར་གྱུར་ཅིག བདག་ཅག་ལ་སོགས་པ་སེམས་ཅན་གང་དག་
དམན་པ་ལ་མོས་ཤིང་། ཉན་ཐོས་ཀྱི་ཐེག་པ་དང་། རང་སངས་རྒྱས་ཀྱི་ཐེག་པ་ལ་
འདོད་པ་སྐྱེད་དེ། དེ་ལ་གནས་ཤིང་བླ་ན་མེད་པ་ཡང་དག་པར་རྫོགས་པའི་བྱང་
ཆུབ་ལ་རྒྱབ་ཀྱིས་ཕྱོགས་པར་གྱུར་པ་དེ་དག་ཐམས་ཅད་བྱང་ཆུབ་ཀྱི་མཐར་ཐུག་
གི་བར་དུ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་
པར་གྱུར་ཅིག ཉན་ཐོས་དང་། རང་སངས་རྒྱས་ཀྱི་ས་ལས་ཡང་དག་པར་འདས་
པར་གྱུར་ཅིག བྱང་ཆུབ་ཀྱི་སེམས་ཡིད་ལ་བྱེད་པ་དང་མི་འབྲལ་བར་གྱུར་ཅིག
བདག་ཅག་ལསྩོགས་པའི་སེམས་ཅན་གང་དག་བསྐལ་པ་ཆེན་པོ་ཟད་པའི་ཚེ།
-151-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
འཛམ་བུའི་གླིང་ཀུན་ཏུ་འབར་ཞིང་རབ་ཏུ་འབར་བས་འཁྲུགས་པར་གྱུར་ཏེ། ངུ་
ཞིང་མྱ་ངན་བྱེད་པ་ལ་སྔོན་གྱི་མི་དགེ་བའི་ལས་ཀྱི་རྒྱུས་སྡུག་བསྔལ་མྱོང་ཞིང་
སྐྱབས་མེད་པ་མགོན་མེད་པ་དེ་ཐམས་ཅད་སྡུག་བསྔལ་དང་མྱ་ངན་དང་བྲལ་
བར་གྱུར་ཅིག བསིལ་བའི་དངོས་པོ་ཐོབ་པར་གྱུར་ཅིག འདི་ནས་ཤི་འཕོས་
ནས་ཀྱང་བཅོམ་ལྡན་འདས་དེ་བཞིན་གཤེགས་པ་རིན་པོ་ཆེ་དང་ཟླ་བ་དང་པད་
མས་རབ་ཏུ་བརྒྱན་པ་མཁས་པ་གཟི་བརྗིད་སྒྲ་དབྱངས་ཀྱི་རྒྱལ་པོའི་སངས་རྒྱས་
ཀྱི་ཞིང་རྣམ་པར་དག་པ་པད་མའི་སྙིང་པོ་སེང་གེའི་ཁྲི་ལ་བརྫུས་ཏེ་སྐྱེ་བར་གྱུར་
ཅིག སྐྱེས་མ་ཐག་ཏུ་གཟུངས་དང་། ཏིང་ངེ་འཛིན་ལ་སོགས་པ་ཡོན་ཏན་གྱི་
ཚོགས་ཐམས་ཅད་མངོན་དུ་གྱུར་ཏེ། སྟོན་པ་བླ་ན་མེད་པ་རིན་པོ་ཆེ་དང་ཟླ་བ་
དང་པད་མས་རབ་ཏུ་བརྒྱན་པ་མཁས་པ་གཟི་བརྗིད་སྒྲ་དབྱངས་ཀྱི་རྒྱལ་པོ་ལ་
སོགས་པ་ཕྱོགས་བཅུའི་སངས་རྒྱས་ཐམས་ཅད་ལས་བཀའ་ལུང་ཡང་དག་པར་
ནོད། ཐུགས་མཉེས་པར་བྱེད་ཅིང་། སྐད་ཅིག་སྐད་ཅིག་ལ་སངས་རྒྱས་ཀྱི་ཞིང་
ཐམས་ཅད་དུ་ཐོགས་པ་མེད་པར་འཇུག་པར་གྱུར་ཅིག
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་གསེར་བཟང་དྲི་མེད་རིན་ཆེན་སྣང་བརྟུལ་ཞུགས་གྲུབ་པ་
ལ་ ཕྱག་ འཚལ་ ལོ། །མཆོད་དོ། །སྐྱབས་ སུ་ མཆིའོ། །ལན་བདུན་བཟླ། བསྟོད་པ་བྱ།
སྐབས་འདིར་མཆོད་པ་དབུལ། དེང་རྒྱལ་བ་སྲས་དང་བཅས་པའི་ཚོགས་གདན་འཛོམ་
པའི་སྤྱན་སྔར། དེ་བཞིན་གཤེགས་པ་གསེར་བཟང་དྲི་མེད་རིན་ཆེན་སྣང་
བརྟུལ་ཞུགས་གྲུབ་པ་དེའི་མཚན་ཡིད་ལ་དྲན་ཞིང་ལན་བདུན་བརྗོད་པ་དང་།
ཕྱག་འཚལ་ཞིང་མཆོད་པ་ལ་སོགས་པའི་མཐུས། དེ་བཞིན་གཤེག་པ་གསེར་
-152-



དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ།
བཟང་དྲི་མེད་རིན་ཆེན་སྣང་བརྟུལ་ཞུགས་གྲུབ་པ་དེའི་སྔོན་གྱི་སྨོན་ལམ་ཁྱད་
པར་ཅན་དང་མཐུན་པར། བདག་ཅག་ལ་སོགས་པ་སེམས་ཅན་གང་དག་སྲོག་
གཅོད་པའི་མི་དགེ་བའི་ལས་རྣམ་པ་སྣ་ཚོགས་བྱེད་པ། སྲོག་ཆགས་སྣ་ཚོགས་ཀྱི་
སྲོག་གཅོད་པའི་ལས་བྱས་པས་ཚེ་ཐུང་ཞིང་ནད་མང་བ་དང་། ཆུ་དང་དུག་དང་
མཚོན་དང་མེ་དང་། ནད་སྣ་ཚོགས་ཀྱིས་འཆི་བར་འགྱུར་བ་དེ་དག་ཐམས་ཅད་
ལས་ཀྱི་སྒྲིབ་པ་དེ་ཡོངས་སུ་བྱང་སྟེ། ཚེ་རིང་བར་གྱུར་ཅིག ནད་མེད་པར་གྱུར་
ཅིག དུས་མ་ཡིན་བར་འཆི་བའི་དུས་བྱེད་པར་མ་གྱུར་ཅིག བདག་ཅག་ལ་
སོགས་པའི་སེམས་ཅན་གང་དག་སྡིག་པ་མི་དགེ་བ་སྣ་ཚོགས་བྱས་ཏེ། གཞན་གྱི་
རྫས་བརྐུས་ཕྲོགས་པས་དབུལ་པོར་སྐྱེས་ཏེ་སྒྲེན་མོ་དང་བཀྲེས་པ་དང་སྐོམ་པས་
ལུས་ཡོངས་སུ་གདུངས་ཤིང༌། སྡུག་བསྔལ་མྱོང་བ་དེ་དག་ཐམས་ཅད་འཕྲལ་དུ་
སྡིག་པ་ཐམས་ཅད་བྱང་སྟེ། བྱང་ཆུབ་ཀྱི་མཐར་ཐུག་གི་བར་དུ། དབང་ཕྱུག་ཕུན་
སུམ་ཚོགས་ཤིང་། མ་ཚང་བ་མེད་པ་ཐོབ་པར་གྱུར་ཅིག བདག་ཅག་ལ་སོགས་
པའི་སེམས་ཅན་གང་དག་གཅིག་ལ་གཅིག་གནོད་སེམས་དང་ལྡན་ཞིང་ཕན་ཚུན་
སྲོག་གཅོད་པ་བྱེད་པ་དང་། འཐབ་པ་དེ་དག་ཐམས་ཅད་བླ་ན་མེད་པའི་བྱང་ཆུབ་
ཏུ་སངས་རྒྱས་ཀྱི་བར་དུ་ཕན་ཚུན་ཕ་མ་ལྟར་བྱམས་པ་ལ་གནས་པར་གྱུར་ཅིག
བདག་ཅག་ལ་སོགས་པའི་སེམས་ཅན་གང་དག་འདོད་ཆགས་དང་། ཞེ་སྡང་དང་།
གཏི་མུག་གིས་བསྒྲིབས་ཏེ། ཚུལ་ཁྲིམས་འཆལ་བར་གྱུར་ནས། སྡིག་པ་ཀུན་ཏུ་
སྤྱོད་ཅིང་བསླབ་པ་བྲལ་ནས་དད་པས་བྱིན་པ་ལ་ལོངས་སྤྱད་པས་ངན་སོང་
གསུམ་དུ་ལྟུང་ཞིང་། སེམས་ཅན་དམྱལ་བར་འགྲོ་བར་འགྱུར་བ་དེ་དག་ཐམས་
ཅད་འཕྲལ་དུ་ལས་ཀྱི་སྒྲིབ་པ་ཐམས་ཅད་ཡོངས་སུ་བྱང་བར་གྱུར་ཅིག ཉེ་བའི་
-153-



--
-
-
མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ཉོན་མོངས་པ་ཐམས་ཅད་དང་བྲལ་བར་གྱུར་ཅིག བྱང་ཆུབ་ཀྱི་སྙིང་པོ་ལ་ཐུག་གི་
བར་དུ། ཚུལ་ཁྲིམས་ཡང་དག་པར་འཛིན་ཅིང་ལུས་དང་ངག་དང་ཡིད་སྡོམ་པ་ལ་
གནས་པར་གྱུར་ཅིག བྱང་ཆུབ་ཀྱི་སེམས་ཡིད་ལ་བྱེད་པ་དང་མི་འབྲལ་བར་གྱུར་
ཅིག ཏདྱ་ཐཱ་སིད་དྷེ་སིད་དྷེ་སུ་སིད་དྷེ། མོ་ཙ་ནི། མོཀྵ་ནི། མུཀྟི་བི་མུཀྟ། ཨ་མ་
ལེ་བི་མ་ལེ། མང་ལ་ཕྱེ་ཧི་ར་ན་གཟེ། རཏྣ་གཟེ། སརྦ་ཨརྦ་སཱ་དྷ་ནི། པར་མཱརྦ་
སཱདྷ་ནི། མ་ན་སེ་མ་ཧཱ་མཱ་ན་སེ། ཨད་བུད་ཏེ། ཨད་ཁྱད་བུད་དྷེ། བྷི་ཏྱ་བྷ་ཡེ། སུ་
བརྟེ། བྲ་ཧྥ་གྷོ་ཥ། བྲ་ཧྥ་དྷུ་ཥི་ཏེ། སརྦ་ཨརྦ་་པ་ར་ཛི་ཏེ། སརྦ་ཨ་བ་ར་ཎཱ་པ་ར་
ཛི་ཏེ། སརྦ་ཏྲ་ཨ་པྲ་ཏི་ཧ་ཏེ། ཙ་ཏིུ་བུད་དྷ་ཀོ་ཏི། བྷ་ཥི་ཏེ། ན་མ་སརྦ་ཏ་ཐཱ་ག་ཏཱ་
ནན་སྭཱ་ཧཱ། །བཅོམ་ལྡན་འདས་དེ་བཞིན་གཤེགས་པ་གསེར་བཟང་དྲི་མེད་རིན་
ཆེན་སྣང་བརྟུལ་ཞུགས་གྲུབ་པ་དེས། བྱང་ཆུབ་ཀྱི་ཤིང་དྲུང་དུ་བཞུགས་ཏེ་སེམས་
ཅན་འདོད་ཆགས་དང༌། ཞེ་སྡང་དང༌། གཏི་མུག་གིས་བསྒྲིབས་པ། ནད་སྣ་
ཚོགས་ཀྱིས་གཟིར་བ། དགྲ་དང་། དགོན་པས་གནོད་པར་གྱུར་པ་ཚེ་བསྐལ་པར་
ཐུབ་པའི་སེམས་ཅན་དམྱལ་བར་གཞོལ་བའི་སེམས་ཅན་རྣམས་གཟིགས་ནས།
དེ་དག་གི་དོན་དུ་སངས་ཀྱི་བྱང་ཆུབ་ལ་དགོད་པ་དང་། ལས་ཀྱི་སྒྲིབ་པ་ཐམས་
ཅད་ཟད་པར་བྱ་བའི་ཕྱིར། གཟུངས་སྔགས་ཀྱི་གཞི་གསུངས་པ་འདི་བཟླས་པའི་
བྱིན་བརླབས་ཀྱིས། བདག་ཅག་ལ་སོགས་པའི་སེམས་ཅན་ཐམས་ཅད་ཀྱི་
མཚམས་ མེད་ པ་ ལྔ་ ལ་ སོགས་ པའི་ སྡིག་ པ་ ཐམས་ ཅད་ བྱང་ བར་ གྱུར་ ཅིག
རེ་བ་ཐམས་ཅད་ཡོངས་སུ་རྫོགས་པར་གྱུར་ཅིག འཆི་བའི་ཚེ་ཡང་བཅོམ་
ལྡན་འདས་གསེར་བཟང་དྲི་མེད་རིན་ཆེན་སྣང་བརྟུལ་ཞུགས་གྲུབ་པས་དགོངས་
པར་གྱུར་ཅིག ཤི་འཕོས་ནས་ཀྱང་དེ་བཞིན་གཤེགས་པ་གསེར་བཟང་དྲི་མེད་
-154-



དས་
དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ། །
རིན་ཆེན་སྣང་བརྟུལ་ཞུགས་གྲུབ་པའི་སངས་རྒྱས་ཀྱི་ཞིང་དུ། པད་མའི་སྙིང་པོ་
སེང་གེའི་ཁྲི་ལ་བརྫུས་ཏེ་སྐྱེ་ཞིང་སྐྱེས་མ་ཐག་ཏུ་གཟུངས་དང་ཏིང་ངེ་འཛིན་ལ་
སོགས་པ་ཡོན་ཏན་གྱི་ཚོགས་ཐམས་ཅད་མངོན་དུ་གྱུར་ཏེ། སྟོན་པ་བླ་ན་མེད་པ་
གསེར་བཟང་དྲི་མེད་རིན་ཆེན་སྣང་བརྟུལ་ཞུགས་གྲུབ་པ་ལ་སོགས་པ་ཕྱོགས་
བཅུའི་སངས་རྒྱས་ཐམས་ཅད་ལས་བཀའ་ལུང་ཡང་དག་པར་ནོད། ཐུགས་
མཉེས་པར་བྱེད་ཅིང་། སྐད་ཅིག་སྐད་ཅིག་ལ་སངས་རྒྱས་ཀྱི་ཞིང་ཐམས་ཅད་དུ་
ཐོགས་པ་མེད་པར་འཇུག་པར་གྱུར་ཅིག
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་མྱང་ངན་མེད་མཆོག་དཔལ་ལ་ཕྱག་འཚལ་ལོ། །མཆོད་
དོ། །སྐྱབས་སུ་མཆིའོ། །ལན་བདུན་བཟླ། བསྟོད་པ་བྱ། སྐབས་འདིར་མཆོད་པ་དབུལ། །
དེང་རྒྱལ་བ་སྲས་དང་བཅས་པའི་ཚོགས་གདན་འཛོམ་པའི་སྤྱན་སྔར་དེ་
བཞིན་གཤེགས་པ་མྱ་ངན་མེད་མཆོག་དཔལ་གྱི་མཚན་ཡིད་ལ་དྲན་ཞིང་ལན་
བདུན་བརྗོད་པ་དང་། ཕྱག་འཚལ་ཞིང་མཆོད་པ་ལ་སོགས་པའི་མཐུས། དེ་
བཞིན་གཤེགས་པ་མྱ་ངན་མེད་མཆོག་དཔལ་དེའི་སྔོན་གྱི་སྨོན་ལམ་ཁྱད་པར་
ཅན་དང་མཐུན་པར་བདག་ཅག་ལ་སོགས་པའི་སེམས་ཅན་གང་དག་མྱ་ངན་དང་།
སྡུག་བསྔལ་དང་ཡིད་མི་བདེ་བ་དང་། འཁྲུག་པ་མང་བ་དང༌། སྡུག་བསྔལ་རྣམ་
པ་སྣ་ཚོགས་མྱོང་བ་དེ་དག་ཐམས་ཅད་ཀྱི་མྱ་ངན་དང་། ཡིད་མི་བདེ་བ་དང་།
འཁྲུག་པ་མང་བ་དེ་དག་རབ་ཏུ་ཞི་བར་གྱུར་ཅིག སུ་ཡང་སྡུག་པ་དང་བྲལ་བའི་
སྡུག་བསྔལ་མྱོང་བར་མ་གྱུར་ཅིག ཚེ་རིང་བར་གྱུར་ཅིག བདག་ཅག་ལ་སོགས་
པའི་སེམས་ཅན་གང་དག་སྡིག་པ་སྣ་ཚོགས་བྱས་ཏེ་མནར་མེད་པའི་སེམས་ཅན་
-155-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
དམྱལ་བ་ཆེན་པོ་མུན་པ་མུན་ནག་ཆེན་པོ་ཅན་དུ་སྐྱེ་བར་འགྱུར་བའམ། སྐྱེས་པ་
དེ་དག་ལ་དེ་བཞིན་གཤེགས་པ་མྱ་ངན་མེད་མཆོག་དཔལ་གྱི་སྐུ་ལས་འོད་ཟེར་
གྱི་སྣང་བ་བྱུང་བས་རེག་ཅིང་མཐོང་བར་གྱུར་ཏེ། དེ་མ་ཐག་ཏུ་སྡིག་པ་ཐམས་
ཅད་བྱང་ནས་སེམས་ཅན་དམྱལ་བའི་སྡུག་བསྔལ་ཐམས་ཅད་ལས་ཡོངས་སུ་ཐར་
པར་གྱུར་ཅིག སྡུག་བསྔལ་གྱི་ཚོར་བ་ཐམས་ཅད་རྒྱུན་ཆད་པར་གྱུར་ཅིག
བྱང་ཆུབ་ཀྱི་སྙིང་པོ་ལ་ཐུག་གི་བར་དུ་ལྷ་དང་མིའི་བདེ་བ་མྱོང་བར་གྱུར་ཅིག
བདག་ཅག་ལ་སོགས་པའི་སེམས་ཅན་གང་སྔོན་སྡིག་པ་མི་དགེ་བ་བགྱིས་ཏེ།
གཞན་གྱི་རྫས་ཕྲོགས་ནས། དབུལ་པོ་དམན་པའི་ཁྱིམ་དུ་སྐྱེས་ནས། གོས་དང་།
བཟའ་བ་དང་། བཏུང་བ་དང་། མལ་ཆ་དང་། རྒྱན་མི་བདོག་པ། གྲང་བ་དང་།
ཚ་བའི་སྡུག་བསྔལ་མྱོང་བ། བཀྲེས་པ་དང་། སྐོམ་པས་ལུས་གཟིར་ཅིང་མདོག་
ངན་པར་གྱུར་པ་དེ་དག་བྱང་ཆུབ་ཀྱི་མཐར་ཐུག་གི་བར་དུ། བགོ་བ་དང་། བཟའ་
བ་དང་། བཏུང་བ་དང་། མལ་ཆ་ཐམས་ཅད་ལ་ལོངས་སྤྱོད་པར་གྱུར་ཅིག
ལུས་ལ་ལྷའི་ལུས་ཀྱི་ཁ་དོག་གིས་བརྒྱན་པར་གྱུར་ཅིག བདག་ཅག་ལ་སོགས་པ་
སེམས་ཅན་གང་དག་གནོད་སྦྱིན་དང་། སྲིན་པོ་དང་། འབྱུང་པོ་དང་། ཤ་ཟ་
རྣམས་ཀྱིས་གཙེས་ཤིང་མདངས་ཕྲོགས་ཏེ། ནད་ཀྱི་སྡུག་བསྔལ་སྣ་ཚོགས་མྱོང་བ་
དེ་དག་བྱང་ཆུབ་ཀྱི་མཐར་ཐུག་གི་བར་དུ། གནོད་སྦྱིན་དང་། སྲིན་པོ་དང་། ཤ་ཟ་
རྣམས་ཀྱིས་མདངས་ཕྲོགས་པ་ཐམས་ཅད་རབ་ཏུ་ཞི་ཞིང་། བྱམས་པ་ལ་གནས་
པར་གྱུར་ཅིག ནད་ཀྱི་སྡུག་བསྔལ་སྣ་ཚོགས་ལས་ཡོངས་སུ་ཐར་བར་གྱུར་ཅིག
འདི་ནས་ཤི་འཕོས་ནས་ཀྱང་། དེ་བཞིན་གཤེགས་པ་མྱ་ངན་མེད་མཆོག་དཔལ་
གྱི་སངས་རྒྱས་ཀྱི་ཞིང་དུ་པད་མའི་སྙིང་པོ་སེང་གེའི་ཁྲི་ལ་བརྫུས་ཏེ་སྐྱེ་ཞིང་།
-156-



དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ།
སྐྱེས་མ་ཐག་ཏུ་གཟུངས་དང་ཏིང་ངེ་འཛིན་ལ་སོགས་པའི་ཡོན་ཏན་གྱི་ཚོགས་
ཐམས་ཅད་མངོན་དུ་གྱུར་ཏེ། སྟོན་པ་བླ་ན་མེད་པ་མྱ་ངན་མེད་མཆོག་དཔལ་
ལསྩོགས་པ་ཕྱོགས་བཅུའི་སངས་རྒྱས་ཐམས་ཅད་ལས་བཀའ་ལུང་ཡང་དག་པར་
ནོད། ཐུགས་མཉེས་པར་བྱེད་ཅིང་། སྐད་ཅིག་སྐད་ཅིག་ལ་སངས་རྒྱས་ཀྱི་ཞིང་
ཐམས་ཅད་དུ་ཐོགས་པ་མེད་པར་འཇུག་པར་གྱུར་ཅིག །
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་ཆོས་བསྒྲགས་རྒྱ་མཚོའི་དབྱངས་ལ་ཕྱག་འཚལ་ལོ། །
མཆོད་ དོ། །སྐྱབས་ སུ་ མཆིའོ། །ལན་བདུན་བཟླ། བསྟོད་པ་བྱ། སྐབས་འདིར་མཆོད་པ་དབུལ།
དེང་རྒྱལ་བ་སྲས་དང་བཅས་པའི་ཚོགས་གདན་འཛོམ་པའི་སྤྱན་སྔར། དེ་བཞིན་
གཤེགས་པ་ཆོས་བསྒྲགས་རྒྱ་མཚོའི་དབྱངས་ཀྱི་མཚན་ཐོས་ཏེ། ཡིད་ལ་དྲན་ཞིང་
ལན་བདུན་བརྗོད་དེ་མཆོད་པ་ལསྩོགས་པའི་མཐུས། དེ་བཞིན་གཤེགས་པ་ཆོས་
བསྒྲགས་རྒྱ་མཚོའི་དབྱངས་དེའི་སྔོན་གྱི་སྨོན་ལམ་ཁྱད་པར་ཅན་དང་མཐུན་པར་
བདག་ཅག་ལ་སོགས་པ་སེམས་ཅན་གང་དག་ལོག་པར་ལྟ་བ་ཅན་གྱི་ཁྱིམ་དུ་
སྐྱེས་པས། སངས་རྒྱས་དང་། ཆོས་དང་། དགེ་འདུན་ལ་མ་དད་པ། བྱང་ཆུབ་ཀྱི་
སེམས་ཡིད་ལ་བྱེད་པ་ལས་རིང་དུ་གྱུར་པ་དེ་དག་ལས་ཀྱི་སྒྲིབ་པ་དེ་ཟད་པར་
གྱུར་ནས་བྱང་ཆུབ་ཀྱི་མཐར་ཐུག་གི་བར་དུ་ཡང་དག་པའི་ལྟ་བ་ཅན་དུ་གྱུར་ཅིག
སངས་རྒྱས་དང་། ཆོས་དང་། དགེ་འདུན་ལ་དད་པ་མི་ཕྱེད་པ་དང་ལྡན་པར་གྱུར་
ཅིག བྱང་ཆུབ་ཀྱི་སེམས་ཡིད་ལ་བྱེད་པ་ལས་ཕྱིར་མི་ལྡོག་པར་གྱུར་ཅིག
བདག་ཅག་ལ་སོགས་པའི་སེམས་ཅན་གང་དང་གང་ན་སངས་རྒྱས་ཀྱི་སྒྲ་མི་
གྲགས་པ་ཆོས་ཀྱི་སྒྲ་མི་གྲགས་པ་དགེ་འདུན་གྱི་སྒྲ་མི་གྲགས་པ། ཡུལ་མཐའ་
-157-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
འཁོབ་ཏུ་སྐྱེས་ཏེ། མི་དགེ་བའི་བཤེས་གཉེན་གྱི་རྒྱུས། སྡིག་པའི་ལས་བྱེད་པ་དེ་
དག་དེ་ནས་ཤི་འཕོས་ནས། ངན་སོང་གསུམ་དུ་ལྟུང་ཞིང་། དགེ་བའི་ཆོས་རྣམས་
ལས་ཉམས་པར་གྱུར་པ་དེ་དག་ལ། དེ་བཞིན་གཤེགས་པ་ཆོས་བསྒྲགས་རྒྱ་
མཚོའི་དབྱངས་ཀྱི་མཚན་རྣ་ལམ་དུ་གྲགས་པར་གྱུར་ཅིག ཆོས་ཀྱི་སྤྲིན་དང་རྒྱ་
མཚོའི་སྒྲ་འབྱུང་བར་གྱུར་ཅིག དེ་དག་གིས་ཆོས་ཀྱི་སྒྲ་དེ་ཐོས་ནས། སྔོན་གྱི་
ལས་ཟད་པར་གྱུར་ཏེ། བྱང་ཆུབ་ཀྱི་མཐར་ཐུག་གི་བར་དུ། བྱང་ཆུབ་ཀྱི་སེམས་
ཡིད་ལ་བྱེད་པ་དང་མི་འབྲལ་བར་གྱུར་ཅིག བདག་ཅག་ལ་སོགས་པའི་སེམས་
ཅན་གང་དག་གོས་དང་། རྒྱན་དང༌། སྤོས་དང་། ཕྲེང་བ་དང་། བྱུག་པ་དང་
།
མལ་ཆ་དང་། ན་བའི་གསོལ་སྨན་དང་བྲལ་ཞིང་མི་ལྡན་པའི་དབང་གིས་སྡུག་
བསྔལ་མྱོང་ཞིང་། སྡིག་པའི་ལས་བྱེད་པ་དེ་དག གོས་དང་རྒྱན་དང་སྤོས་དང་།
ཕྲེང་བ་དང་། བྱུག་པ་དང་། མལ་ཆ་དང་། ན་བའི་གསོས་སྨན་དང་། ལོངས་
སྤྱོད་རྣམས་བསམས་མ་ཐག་ཏུ་འབྱུང་ཞིང་མི་ལྡན་པ་མེད་པར་གྱུར་ཅིག བྱང་
ཆུབ་ཀྱི་མཐར་ཐུག་གི་བར་དུ་སུ་ཡང་ཅི་དང་ཡང་མི་ལྡན་པ་མེད་པར་གྱུར་ཅིག
བདག་ཅག་ལ་སོགས་པའི་སེམས་ཅན་གང་དག་སྔོན་གྱི་ལས་ཀྱི་རྣམ་པར་སྨིན་
པས་ཕན་ཚུན་འཐབ་མོ་དང་འཐབ་པ་དང་། རྩོད་དང་འགྱེད་པར་གྱུར་ཅིག
གཅིག་ལ་གཅིག་གནོད་པར་བྱ་བ་དང་། གསད་པར་བྱ་བའི་ཕྱིར། རྟུལ་པ་མཚོན་
དང་། མདའ་དང་དབྱིག་པ་དག་གིས་བསྣུན་ཏེ། སྡུག་བསྔལ་བར་གྱུར་པ་དེ་དག་
མདའ་དང་མཚོན་དང་། དབྱིག་པ་ལ་སོགས་པ་དེ་དག་སླར་ལོག་པར་གྱུར་ཅིག
ཕྱིར་ཕྱོགས་པར་གྱུར་ཅིག དགྲ་ཐམས་ཅད་ཀྱང་བྱམས་པ་ལ་གནས་པར་གྱུར་
ཅིག སུའི་སྲོག་གི་དབང་པོ་ཡང་འགག་པར་མ་གྱུར་ཅིག་བྱངཆུབ་ཀྱི་མཐར་ཐུག་
-158-



དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ།
གི་བར་དུ། རང་རང་གི་རྫས་དང་ལོངས་སྤྱོད་དང་དབང་ཕྱུག་དག་གིས་ཆོག་ཤེས་
པར་གྱུར་ཅིག འདི་ནས་ཤི་འཕོས་ནས་ཀྱང་། དེ་བཞིན་གཤེགས་པ་ཆོས་
བསྒྲགས་རྒྱ་མཚོའི་དབྱངས་ཀྱི་སངས་རྒྱས་ཀྱི་ཞིང་དུ་པད་མའི་སྙིང་པོ་སེང་གེའི་
ཁྲི་ལ་བརྫུས་ཏེ་སྐྱེ་ཞིང་། སྐྱེས་མ་ཐག་ཏུ་གཟུངས་དང་། ཏིང་ངེ་འཛིན་ལ་སོགས་
པ་ཡོན་ཏན་གྱི་ཚོགས་ཐམས་ཅད་མངོན་དུ་གྱུར་ཏེ། སྟོན་པ་བླ་ན་མེད་པ་ཆོས་
བསྒྲགས་རྒྱ་མཚོའི་དབྱངས་ལ སྩོགས་པ་ ཕྱོགས་བཅུའི་སངས་རྒྱས་ཐམས་ཅད་
ལས་བཀའ་ལུང་ཡང་དག་པར་ནོད། ཐུགས་མཉེས་པར་བྱེད་ཅིང་། སྐད་ཅིག་
སྐད་ཅིག་ལ་སངས་རྒྱས་ཀྱི་ཞིང་ཐམས་ཅད་དུ་ཐོགས་པ་མེད་པར་འཇུག་པར་
གྱུར་ཅིག །
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་ཆོས་རྒྱ་མཚོ་མཆོག་གི་བློས་རྣམ་པར་རོལ་བ་མངོན་པར་
མཁྱེན་པ་ལ་ཕྱག་འཚལ་ལོ། །མཆོད་དོ། །སྐྱབས་སུ་མཆིའོ། །ལན་བདུན་བཟླ། བསྟོད་
པ་བྱ། སྐབས་འདིར་མཆོད་པ་ཅི་འབྱོར་པ་དབུལ། དེང༌ རྒྱལ་བ་ སྲས་ དང་ བཅས་ པའི་ ཚོགས་
གདན་འཛོམ་པའི་སྤྱན་སྔར་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་ཆོས་རྒྱ་མཚོ་མཆོག་གི་བློས་རྣམ་པར་རོལ་བ་མངོན་པར་
མཁྱེན་པའི་མཚན་ཐོས་ཏེ། ཡིད་ལ་དྲན་ཞིང་ལན་བདུན་བརྗོད་དེ་མཆོད་པ་ལ་
སོགས་པའི་མཐུས། དེ་བཞིན་གཤེགས་པ་ཆོས་རྒྱ་མཚོ་མཆོག་གི་བློས་རྣམ་པར་
རོལ་བ་མངོན་པར་མཁྱེན་པ་དེའི་སྔོན་གྱི་སྨོན་ལམ་ཁྱད་པར་ཅན་དང་མཐུན་
པར། བདག་ཅག་ལསྩོགས་པ་སེམས་ཅན་གང་དག་ཞིང་ལས་དང་ས་བོན་
འདེབས་པ་དང༌། ཚོང་བྱེད་པ་དང༌། འཐབ་མོ་དང་། རྩོད་པ་ལསྩོགས་པ་ སྡིག་
-159-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
པའི་ལས་བྱེད་པ་དེ་དག་ཐམས་ཅད་བསམས་མ་ཐག་ཏུ་འཚོག་ཆས་ཐམས་ཅད་
འབྱོར་པར་གྱུར་ཅིག གནོད་སེམས་མེད་པར་གྱུར་ཅིག རྟག་ཏུ་དགེ་བའི་ཆོས་
བྱེད་པར་གྱུར་ཅིག བདག་ཅག་ལ་སོགས་པའི་སེམས་ཅན་གང་དག་མི་དགེ་བ་
བཅུའི་ལས་ཀྱི་ལམ་ཡང་དག་པར་བླངས་པས་སེམས་ཅན་དམྱལ་བར་འགྲོ་བར་
འགྱུར་བ་དེ་དག་ཐམས་ཅད་དགེ་བ་བཅུའི་ལས་ཀྱི་ལམ་དང་ལྡན་པར་གྱུར་ཅིག
སེམས་ཅན་གང་ཡང་དམྱལ་བར་འགྲོ་བར་མ་གྱུར་ཅིག བདག་ཅག་ལ་སོགས་
པའི་སེམས་ཅན་གང་དག་གཞན་གྱི་དབང་དུ་སོང་སྟེ། ཆད་པས་བཅད་པ་དང་།
བརྡེག་པ་དང་། གོ་རར་གཞུག་པ་དང་། གསད་པའི་འོས་སུ་གྱུར་པ་དེ་དག་
ཐམས་ཅད། བྱང་ཆུབ་ཀྱི་མཐར་ཐུག་གི་བར་དུ། བཅིང་བ་དང་བརྡེག་པ་
ལསྩོགས་པ་ལས་ཐར་པར་གྱུར་ཅིག བླ་ན་མེད་པའི་རང་དབང་ཕུན་སུམ་ཚོགས་
པ་དང་ལྡན་པར་གྱུར་ཅིག བདག་ཅག་ལསྩོགས་པ་སེམས་ཅན་གང་དག་ཚེ་ཐུང་
བར་གྱུར་པའི་སྡིག་པ་མི་དགེ་བ་སྣ་ཚོགས་བྱས་ཏེ་འཆི་བར་འགྱུར་བ་དེ་དག་
ཐམས་ཅད་སྡིག་པའི་ལས་ཐམས་ཅད་ཡོངས་སུ་བྱང་སྟེ། ཚེ་རིང་ཞིང་དུས་མ་ཡིན་
བར་འཆི་བར་འགྱུར་བས་ནམ་ཡང་འགའ་ཡང་འཆི་བར་མ་གྱུར་ཅིག འཆི་ཁར་
དེ་བཞིན་གཤེགས་པ་ཆོས་རྒྱ་མཆོག་གི་བློས་རྣམ་པར་རོལ་པ་མངོན་པར་མཁྱེན་
པའི་མཚན་རྣ་ལམ་དུ་གྲགས་ཅིང་རྗེས་སུ་དྲན་ནས་བདེ་འགྲོ་མཐོ་རིས་ཀྱི་འཇིག་
རྟེན་དུ་སྐྱེ་བར་གྱུར་ཅིག བྱང་ཆུབ་ཀྱི་མཐར་ཐུག་གི་བར་དུ། ལྷ་དང་མིའི་བདེ་བ་
མྱོང་བར་གྱུར་ཅིག འདི་ནས་ཤི་འཕོས་ནས་ཀྱང་། བཅོམ་ལྡན་འདས་དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཆོས་རྒྱ་མཚོ་
མཆོག་གི་བློས་རྣམ་པར་རོལ་པ་མངོན་པར་མཁྱེན་པའི་སངས་རྒྱས་ཀྱི་ཞིང་དུ་
-160-



དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ།
པད་མའི་སྙིང་པོ་སེང་གེའི་ཁྲི་ལ་བརྫུས་ཏེ་སྐྱེ་ཞིང་། སྐྱེས་མ་ཐག་ཏུ་གཟུངས་དང་
ཏིང་ངེ་འཛིན་ལསྩོགས་པ་ཡོན་ཏན་གྱི་ཚོགས་ཐམས་ཅད་མངོན་དུ་གྱུར་ཏེ། སྟོན་
པ་བླ་ན་མེད་པ་ཆོས་རྒྱ་མཚོ་མཆོག་གི་བློས་རྣམ་པར་རོལ་པ་མངོན་པར་མཁྱེན་
པ་ལ་སོགས་པ་ཕྱོགས་བཅུའི་སངས་རྒྱས་ཐམས་ཅད་ལས་བཀའ་ལུང་ཡང་དག་
པར་ནོད་ཐུགས་མཉེས་པར་བྱེད་ཅིང་། སྐད་ཅིག་སྐད་ཅིག་གིས་སངས་རྒྱས་ཀྱི་
ཞིང་ཐམས་ཅད་དུ་ཐོགས་པ་མེད་པར་འཇུག་པར་གྱུར་ཅིག
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་སྨན་གྱི་བླ་བཻ་ཌཱུརྱ་འོད་ཀྱི་རྒྱལ་པོ་ལ་གུས་པས་ཕྱག་
འཚལ་ ལོ། །མཆོད་ དོ། །སྐྱབས་ སུ་ མཆིའོ། །དེ་སྐད་ལན་བདུན་བཟླ། བསྟོད་པ་བྱ། སྐབས་
འདིར་མཆོད་པ་ཅི་འབྱོར་པ་དབུལ། དེང་རྒྱལ་བ་སྲས་དང་བཅས་པའི་ཚོགས་གདན་
འཛོམ་པའི་སྤྱན་སྔར། དེ་བཞིན་གཤེགས་པ་སྨན་གྱི་བླ་བཻ་ཌཱུརྱ་འོད་ཀྱི་རྒྱལ་པོའི་
མཚན་ཐོས་ཏེ། ཡིད་ལ་དྲན་ཞིང་ལན་བདུན་བརྗོད་དེ། མཆོད་པ་ལ་སོགས་པའི་
མཐུས། དེ་བཞིན་གཤེགས་པ་སྨན་གྱི་བླ་བཻ་ཌཱུརྱ་འོད་ཀྱི་རྒྱལ་པོ་དེའི་སྔོན་གྱི་སྨོན་
ལམ་ཁྱད་པར་ཅན་དང་མཐུན་པར། བདག་ཅག་ལ་སོགས་པ་སེམས་ཅན་ཐམས་
ཅད་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་
། དཔེ་བྱད་བཟང་པོ་བརྒྱད་
ཅུས་ལུས་ལེགས་པར་བརྒྱན་པར་གྱུར་ཏེ། བདག་ཅི་འདྲ་བ་དེ་བཞིན་དུ་སེམས་
ཅན་ཐམས་ཅད་ཀྱང་དེ་འདྲ་བར་གྱུར་ཅིག ལུས་ཀྱི་འོད་ཟེར་གྱིས་འཇིག་རྟེན་གྱི་
ཁམས་གྲངས་མེད་པ་དཔག་གིས་མི་ལང་བ་ལྷམ་མེ་ལྷན་ནེ་ལྷང་ངེར་གྱུར་ཅིག
ལུས་ནོར་བུ་རིན་པོ་ཆེ་བེ་ཌཱུརྱ་ཅི་འདྲ་བ་དེ་འདྲ་བར་ཕྱི་ནང་ཡོངས་སུ་དག་པ་
དང༌། དྲི་མ་མེད་ལ་འོད་གསལ་བ་དང་། ཁོ་ལག་ཡངས་ཤིང་རྒྱ་ཆེ་བ་དང་།
-161-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
དཔལ་དང་གཟི་བརྗིད་འབར་བ་དང་། ལེགས་པར་གནས་པ་དང་། ཉི་མ་ཟླ་བ་
བས་ལྷག་པའི་འོད་ཟེར་གྱི་དྲ་བ་རྣམས་ཀྱིས་ལེགས་པར་བརྒྱན་པར་གྱུར་ཅིག
དེ་བཞིན་གཤེགས་པ་སྨན་གྱི་བླ་བཻ་ཌཱུརྱའི་འོད་ཅི་འདྲ་བ་དེ་འདྲ་བར་གྱུར་ཏེ།
སེམས་ཅན་གང་དག་འཇིག་རྟེན་གྱི་བར་དག་ཏུ་སྐྱེས་པ་དག་དང་། གང་དག་ཡང་
མིའི་འཇིག་རྟེན་འདི་ན་མཚན་མོ་མུན་པ་མུན་ནག་གི་ནང་ན། ཕྱོགས་ཐ་དད་པར་
འགྲོ་བ་དེ་དག་བདག་གི་འོད་ཀྱིས་ཕྱོགས་དགའ་མགུར་འགྲོ་ཞིང་ལས་རྣམས་
བྱེད་པར་གྱུར་ཅིག དེ་བཞིན་གཤེགས་པ་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་
དེའི་ཤེས་རབ་དང་ཐབས་དཔག་ཏུ་མེད་པས་བདག་ཅག་ལ་སོགས་པའི་སེམས་
ཅན་གྱི་ཁམས་དཔག་གིས་མི་ལང་བ་དག ལོངས་སྤྱོད་ཟད་མི་ཤེས་པ་དང་ལྡན་
པར་གྱུར་ཏེ། སུ་ཡང་ཅིས་ཀྱང་བྲེལ་བ་མེད་པར་གྱུར་ཅིག བདག་ཅག་ལ་སོགས་
པའི་སེམས་ཅན་གང་དག་ལམ་ངན་པར་ཞུགས་པ་དང༌། ཉན་ཐོས་དང་། རང་
སངས་རྒྱས་ཀྱི་ལམ་དུ་ཞུགས་པ་དེ་དག་ཐམས་ཅད་ཐེག་པ་ཆེན་པོ་བླ་ན་མེད་པའི་
ལམ་ལ་ཞུགས་པར་གྱུར་ཅིག བདག་ཅག་ལ་སོགས་པའི་སེམས་ཅན་ཐམས་ཅད་
བྱང་ཆུབ་ཀྱི་མཐར་ཐུག་གི་བར་དུ། སྡོམ་པ་གསུམ་གྱིས་བསྡམས་པ་དང་། ཚུལ་
ཁྲིམས་ཉམས་པ་མེད་པར་གྱུར་ཅིག སུ་ཡང་ཚུལ་ཁྲིམས་ལོག་པར་ཞུགས་ཏེ།
ངན་འགྲོར་འགྲོ་བར་མ་གྱུར་ཅིག་བདག་ཅག་ལ་སོགས་པའི་སེམས་ཅན་གང་
དག་ལུས་ངན་པ་དང་། དབང་པོ་མ་ཚང་བ་དང་། མདོག་མི་སྡུག་པ་དང་། བེམ་
པོ་དང་། ཡན་ལག་སྐྱོན་ཅན་དང་། སྒུར་པོ་དང་། ཤ་བཀྲ་ཅན་དང་། ཞར་པ་
དང༌། ལོང་བ་དང༌། འོན་པ་དང་། སྨྱོན་པ་དང་། ལུས་ནད་ཀྱིས་བཏབ་པ་དེ་དག་
ཐམས་ཅད་ལས་ཀྱི་སྒྲིབ་པ་ཐམས་ཅད་བྱང་ནས། ཐམས་ཅད་དབང་པོ་ཚང་ཞིང་
-162-



དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ།
ཡན་ལག་ཡོངས་སུ་རྫོགས་པར་གྱུར་ཅིག བདག་ཅག་ལ་སོགས་པའི་སེམས་ཅན་
གང་དག ནད་སྣ་ཚོགས་ཀྱི་གཟིར་བ། སྐྱབས་མེད་པ། མགོན་མེད་པ། འཚོག་
ཆས་དང་སྨན་མི་བདོག་པ། དཔུང་གཉེན་མེད་པ། དབུལ་བ། སྡུག་བསྔལ་བ་དེ་
དག་གི་ནད་ཐམས་ཅད་རབ་ཏུ་ཞི་བར་གྱུར་ཅིག བྱང་ཆུབ་ཀྱི་མཐར་ཐུག་གི་བར་
དུ། ནད་མེད་ཅིང་གནོད་པ་མེད་པ་དང༌། ཡོ་བྱད་ཕུན་སུམ་ཚོགས་པར་གནས་
པར་གྱུར་ཅིག བུད་མེད་གང་དག་བུད་མེད་ཀྱི་སྐྱོན་བརྒྱ་དག་གིས་ཀུན་ནས་ཉོན་
མོངས་པར་གྱུར་པ། བུད་མེད་ཀྱི་དངོས་པོ་ལ་མི་དགའ་བ། བུད་མེད་ཀྱི་སྐྱེ་
གནས་ལས་ཐར་བར་འདོད་པ་དེ་དག་ཐམས་ཅད། བུད་མེད་ཀྱི་དངོས་པོ་ལས་
ལོག་པར་གྱུར་ཅིག བྱང་ཆུབ་ཀྱི་མཐར་ཐུག་གི་བར་དུ་སྐྱེས་པའི་དབང་པོ་དང་
ལྡན་པར་གྱུར་ཅིག བདག་ཅག་ལ་སོགས་པའི་སེམས་ཅན་ཐམས་ཅད་བདུད་ཀྱི་
ཞགས་པ་ལས་ཡོངས་སུ་ཐར་བར་གྱུར་ཅིག ལྟ་བ་ཐ་དད་མི་མཐུན་པ་ཟིང་ཟིང་
བས་མི་མཐུན་པ་དག་སྤངས་ཏེ། ཡང་དག་པའི་ལྟ་བ་ལ་གནས་པར་གྱུར་ཅིག
བྱང་ཆུབ་ཀྱི་སྤྱོད་པ་རླབས་པོ་ཆེ་རྫོགས་པར་གྱུར་ཅིག བདག་ཅག་ལ་སོགས་
པའི་སེམས་ཅན་སུ་དག་རྒྱལ་པོའི་འཇིགས་པས་སྐྲག་པ་དང་། གང་དག་བཅིང་
བ་དང་། བརྡེག་པ་དང་། གོ་རར་གཞུག་པ་དང༌། གསད་པར་འོས་པ་རྒྱུ་དུ་མས་
ཀུན་ཏུ་གཙེས་པ་ང་རྒྱལ་དང་བྲལ་བ་ལུས་དང་ངག་དང་། སེམས་སྡུག་བསྔལ་
གྱིས་ཉེན་པ་དེ་དག་བདག་གི་བསོད་ནམས་ཀྱི་མཐུས་གནོད་པ་ཐམས་ཅད་ལས་
ཡོངས་སུ་ཐར་བར་གྱུར་ཅིག བདག་ཅག་ལ་སོགས་པའི་སེམས་ཅན་གང་དག་
བཀྲེས་པ་དང༌། སྐོམ་པའི་མེ་རབ་ཏུ་འབར་བ། ཁ་ཟས་འཚོལ་བ་ལ་རབ་ཏུ་
བརྩོན་པ། སྡིག་པའི་ལས་བྱེད་པ་དེ་དག་བདག་གི་ཁ་དོག་དང་དྲི་དང་། རོར་
-163-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ལྡན་པའི་བཟའ་བཏུང་གིས་ཚིམ་པར་བྱས་ཏེ། ཕྱིས་ཆོས་ཀྱི་རོས་ཤིན་ཏུ་བདེ་བ་
ལ་འགོད་པར་གྱུར་ཅིག བདག་ཅག་ལ་སོགས་པའི་སེམས་ཅན་གང་དག་སྒྲེན་མོ་
བགོ་བ་མེད་པ། དབུལ་བ། སྡུག་བསྔལ་བ། གྲང་བ་དང་། ཚ་བ་དང་། སྦྲང་བུ་
དང་། ཤ་སྦྲང་དག་གིས་ཉིན་མཚན་དུ་སྡུག་བསྔལ་གྱི་ཚོར་བ་མྱོང་བ་དེ་དག་གིས།
གོས་ཡོངས་སུ་སྤྱད་པར་འོས་པ། ཚོན་སྣ་ཚོགས་སུ་ཁ་སྒྱུར་བ་དག་དང་། རིན་པོ་
ཆེའི་རྒྱན་ དང་། སྤུད་པ་ དང་། ཕྲེང་བ་ དང་། བྱུག་ པ་ དང་། རོལ་མོའི་ སྒྲ་དང་།
སིལ་སྙན་དང་། ཕེག་རྡོབ་པ་རྣམས་ཀྱིས་སེམས་ཅན་རྣམས་ཀྱི་བསམ་པ་ཐམས་
ཅད་ ཡོངས་སུ་རྫོགས་པར་གྱུར་ཅིག འཕགས་པ་དགྱེས་པའི་ཚུལ་ཁྲིམས་ ཀྱི་
དགའ་བ་དང་ལྡན་པར་གྱུར་ཏེ། ཉོན་མོངས་པའི་གདུང་བས་མི་བརྫི་བར་རྣམ་
པར་གྲོལ་བ་དང་བདེ་བ་ལ་གནས་པར་གྱུར་ཅིག འདི་ནས་ཤི་འཕོས་ནས་ཀྱང་
དེ་བཞིན་གཤེགས་པ་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོའི་སངས་རྒྱས་ཀྱི་ཞིང་
དུ་པད་མའི་སྙིང་པོ་སེང་གེའི་ཁྲི་ལ་བརྫུས་ཏེ་སྐྱེ་ཞིང་། སྐྱེས་མ་ཐག་ཏུ་གཟུངས་
དང་ཏིང་ངེ་འཛིན་ལ་སོགས་པ་ཡོན་ཏན་གྱི་ཚོགས་ཐམས་ཅད་མངོན་དུ་གྱུར་ཏེ།
སྟོན་པ་བླ་ན་མེད་པ་སྨན་གྱི་བླ་བཻ་ཌཱུརྱ་འོད་ཀྱི་རྒྱལ་པོ་ལ་སོགས་པ་ཕྱོགས་བཅུའི་
སངས་རྒྱས་ཐམས་ཅད་ལས་བཀའ་ལུང་ཡང་དག་པར་ནོད། ཐུགས་མཉེས་པར་
བྱེད་ཅིང་། སྐད་ཅིག་སྐད་ཅིག་ལ་སངས་རྒྱས་ཀྱི་ཞིང་ཐམས་ཅད་དུ་ཐོགས་པ་
མེད་པར་འཇུག་པར་གྱུར་ཅིག
སྟོན་པ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་
པར་རྫོགས་པའི་སངས་རྒྱས་དཔལ་ཤཱཀྱ་ཐུབ་པ་ལ་ཕྱག་འཚལ་ལོ། །མཆོད་དོ།།
སྐྱབས་སུ་མཆིའོ། །ལན་བདུན་བཟླ། བསྟོད་པ་བྱ། སྐབས་འདིར་མཆོད་པ་ཅི་འབྱོར་པ་དབུལ། དེང་
-164-



དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ།
རྒྱལ་བ་སྲས་དང་བཅས་ པའི་ཚོགས་ གདན་འཛོམ་པའི་སྤྱན་སྔར། དེ་བཞིན་
གཤེགས་པ་ཤཱཀྱ་ཐུབ་པའི་མཚན་ཡིད་ལ་དྲན་ཞིང་ལན་བདུན་བརྗོད་དེ། མཆོད་
པ་ལ་སོགས་པའི་མཐུས། སྟོན་པ་དེ་བཞིན་གཤེགས་པ་ཤཱཀྱ་ཐུབ་པས། བདག་
ཅག་ལ་སོགས་པ་སེམས་ཅན་གང་དག་ལས་ཀྱི་སྒྲིབ་པ་སྣ་ཚོགས་ཀྱིས་བསྒྲིབས་
པ༑ ནད་སྣ་ཚོགས་ཀྱིས་གཟིར་བ། མྱ་ངན་དང་སྡུག་བསྔལ་སྣ་ཚོགས་ཀྱིས་
གཙེས་པ། འཕོངས་པར་གྱུར་པའི་སེམས་ཅན་ཐམས་ཅད་རྗེས་སུ་བཟུང་ཞིང་།
ལྷ་དང་མིའི་དོན་དུ་སྨན་པ་དང་བདེ་བའི་སླད་དུ། དེ་བཞིན་གཤེགས་པ་བདུན་གྱི་
ཐབས་མཁས་པ་དང་སྔོན་གྱི་སྨོན་ལམ་གྱི་ཁྱད་པར་རྒྱས་པ་བྱིན་གྱིས་བརླབས་
ཤིང་། དཔལ་གྱི་མགུར་ནས་འདི་སྐད་དུ་འཇམ་དཔལ་དེ་ལྟ་བས་ན་ཡོན་ཏན་
ཐམས་ཅད་དོན་དུ་གཉེར་བ་རྣམས་ཀྱིས། ཉོན་མོངས་པ་དང་མ་འདྲེས་པར། དེ་
བཞིན་གཤེགས་པ་བདུན་གྱི་མཚན་གཟུང་བར་བྱ། ཉིན་ལན་གསུམ་མཚན་ལན་
གསུམ་དུ་ཡིད་ལ་བྱ། གུས་པས་དད་པར་བྱ། སྐུ་གཟུགས་ཀྱང་བྱ། མེ་ཏོག་དང༌།
བདུག་ པ་དང་། མར་མེ་དང་། བྱུག་པ་དང་། ཞལ་ཟས་དང་། རོལ་མོའི་སྒྲ་ལ་
སོགས་པས་མཆོད་པར་བྱ། ཡན་ལག་བརྒྱད་དང་ལྡན་པའི་བསྙེན་གནས་ལ་ཉེ་
བར་གནས་པར་བྱ། ཉིན་བདུན་གཙང་མར་བྱས་ཏེ། ས་ཕྱོགས་གཙང་མར་
གནས་ཤིང་། སངས་རྒྱས་ཀྱི་ཞིང་དེར་སྐྱེ་བར་སྨོན་ལམ་གདབ་པར་བྱ། སེམས་
ཅན་ཐམས་ཅད་ལ་བྱམས་པ་དང་། སྙིང་རྗེའི་སེམས་སུ་བྱ་ཞེས་བྱ་བ་ལ་སོགས་
པ་དང་། གཞན་ཡང་། ཏདྱ་ཐཱ། གྷུ་མེ་གྷུ་མེ། ཨ་མི་ནེ་ཧི། མ་ཏི་མ་ཏི། སརྦ་ཏ་ཐཱ་
ག་ཏ། ས་མདྷུ་བྷིཊྛིཏེ། ཨ་ཏེ་མ་ཏེ། པཱ་ལེ་པ་པཾ་ཤོ་དྷ་ནི། སརྦ་པཱ་པཾ་ནཱ་ཤ་ཡ། མ་
མ་བྷུད་དྷེ། བུད་དྷོད་ཏ་མེ། ཨུ་མེ་ཀུ་མེ། བུད་དྷ་ཀེ ཏ་པ་རི་ཤོ་དྷ་ནི། དྷ་མེ་ནི་དྷ་
-165-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
མེ། མེ་རུ་མེ་རུ། མེ་རུ་ཤི་ཁ་རེ། སརྦ་ཨ་ཀཱ་ལ་མི་ཏཱུ་ནི་བར་ཎི་བུད་དྷེ་སུ་བུད་དྷེ།
བུད་དྷ་ཨ་དྷིཥྛ་ཏེ་ན། རཀྟན་ཏུ་མེ། སརྦ་དེ་བཱ་ས་མེ་ཨ་ས་མེ། ས་མ་ན་ཧ་རན་ཏུ་
མེ། སརྦ་བུ་དྷ་བོ་དྷི་སཏྭཱ། ཤ་མེ་ཤ་མེ། པྲ་ཤ་མན་ཏུ་མེ། སརྦ་ཨཱི་ཏུ་པ་ཏྲ་བྱ་ཏ་ཡ༔
པཱུ་ར་ཎི་པཱུ་ར་ཎི། པུ་ར་ཡ་མེ། སརྦ་ཨཱ་ཤཱི་ཡཱ། བེ་ཌཱུརྱ་པྲ་ཏི་བྷཱ་སེ། སརྦ་པཱ་པཾ་ཀྵ་
ཡང་ཀ་རི་སྭཱ་ཧཱ། བེ་ཌཱུརྱའི་འོད་ཅེས་བྱ་བའི་གཟུངས་འདི་རིགས་ཀྱི་བུའམ་
རིགས་ཀྱི་བུ་མོ་གང་ལ་ལ་ཞིག་གིས་འདི་འཆང་ངམ། ཀློག་གམ། མཆོད་དམ།
ལན་སྟོང་རྩ་བརྒྱད་དུ་སྟོན་ན། དེ་བཞིན་གཤེགས་པ་ཐམས་ཅད་ཀྱིས་དགོངས་
པར་འགྱུར། བྱང་ཆུབ་སེམས་དཔའ་ཐམས་ཅད་སེམས་པར་འགྱུར། རྡོ་རྗེ་འཛིན་
ཐམས་ཅད་ ཡང་ དག་ པར་བསྲུང་བར་འགྱུར། ལྷ་ཐམས་ཅད་དང་། བརྒྱ་བྱིན་
དང་། ཚངས་པ་དང་། རྒྱལ་པོ་ཆེན་པོ་བཞི་དག་གིས་ཀྱང་ཡོངས་སུ་བསྐྱང་བར་
འགྱུར། མཚམས་མེད་པ་ལྔ་ལསྩོགས་པ་ལས་ཀྱི་སྒྲིབ་པ་ཐམས་ཅད་ཡོངས་སུ་
བྱང་བར་འགྱུར། ནད་ཐམས་ཅད་ཀྱིས་མི་བཏབ་པར་འགྱུར། རིང་དུ་འཚོ་བར་
འགྱུར། དུས་མ་ཡིན་པར་འཆི་བའི་འཇིགས་པ་ཐམས་ཅད་ལས་ཡོངས་སུ་ཐར་
པར་འགྱུར། འཆི་བ་དང་། དགྲ་དང་། དགོན་པའི་གནོད་པ་དང་། འཐབ་པ་དང་
རྩོད་པ་དང་། འགྱེད་པ་ཐམས་ཅད་རབ་ཏུ་ཞི་བར་འགྱུར། དགྲ་ཐམས་ཅད་ཀྱི་
དབང་དུ་འགྲོ་བར་མི་འགྱུར། ཅི་བསམས་པའི་བསམ་པ་ཐམས་ཅད་ཡོངས་སུ་
རྫོགས་པར་འགྱུར་རོ། །ཞེས་ཇི་སྐད་བཀའ་བསྩལ་པ་དེ་དག་ཐམས་ཅད་ཆེ་གེ་མོ་
ལསྩོགས་པའི་དོན་དུ་མདོ་ལས་འབྱུང་བའི་ཆོ་ག་བཞིན་དུ། དེ་བཞིན་གཤེགས་པ་
བདུན་དང་། སྟོན་པ་བདེ་བར་གཤེགས་པ་རྣམས་གདན་འཛོམ་པའི་སྤྱན་སྔར།
མཆོད་ཅིང་སྨོན་ལམ་དུ་གསོལ་བ་དང་། གཟུངས་སྔགས་བཟླས་པས། ཅི་ལྟར་
-166-



དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ། །
བྱིན་གྱིས་བརླབས་ཤིང་། བཀའ་བསྩལ་པ་དེ་བཞིན་དུ་བྱིན་གྱིས་བརླབ་ཅིང་ཕན་
ཡོན་ཇི་སྐད་བཀའ་བསྩལ་པ་ཐམས་ཅད་བདག་ཅག་ལསྩོགས་པ་སེམས་ཅན་
ཐམས་ཅད་ཀྱིས་འཕྲལ་དུ་ཐོབ་པར་མཛད་ཅིང་གསལ་བར་ཅི་གནང་། དེ་བཞིན་
གཤེགས་པའི་བཀའ་ཡང་དག་པ་ཚད་མར་གྱུར་པ། འགྱུར་བ་མི་མངའ་བ་དེ།
བདག་ཅག་ལ་ཡང་བདེན་པ་མངོན་སུམ་དུ་བསྟན་པར་ཅི་གནང་། བར་འདིར་ཆོས་ལ་
བསྟོད་པ་དང་། ཕྱག་དང་། མཆོད་པ་བྱ། །
བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་འཇམ་དཔལ་
གཞོན་ནུར་གྱུར་པ། ཐུགས་དྲི་མ་དང་སྐྱོན་ཐམས་ཅད་དང་བྲལ་བ། སྐུ་ཡོན་ཏན་
དྲི་མ་མེད་པའི་ཚོགས་ཀྱི་འོད་ཟེར་གྱིས་བརྒྱན་པ། ཞབས་རྟེན་གྱི་པད་མ་ལ། ལྷ་
དང་མི་དང་ལྷ་མ་ཡིན་དང་། ཀླུ་དང་རིགས་སྔགས་འཆང་རྣམས་ཀྱི་ཐོར་ཚུགས་
དང་ཅོད་པན་གྱིས་གཏུགས་པ། ངན་སོང་གི་འགྲོ་བ་སྣ་ཚོགས་འཇོམས་པ་ལ་
ཕྱག་ འཚལ་ ལོ། །མཆོད་དོ། །སྐྱབས་ སུ་ མཆིའོ། །ལན་བདུན་བཟླ། བསྟོད་པ་བྱ། སྐབས་
འདིར་མཆོད་པ་ཅི་འབྱོར་པ་དབུལ། བཅོམ་ལྡན་འདས་འཕགས་པ་འཇམ་དཔལ་དུས་ངན་
པའི་སེམས་ཅན་ལས་ཀྱི་སྒྲིབ་པ་སྣ་ཚོགས་ཀྱིས་བསྒྲིབས་པ། ནད་སྣ་ཚོགས་ཀྱིས་
གཟིར་བ། མྱ་ངན་དང་སྡུག་བསྔལ་སྣ་ཚོགས་ཀྱིས་གཙེས་པ། ལྟ་བ་ངན་པ་སྣ་
ཚོགས་ཀྱིས་བསྒྲིབས་པ། ལམ་དང་ས་དམན་པར་འོག་ནས་འོག་ཏུ་ལྟུང་བར་
འགྱུར་བའི་སེམས་ཅན་རྣམས་ཐུགས་བརྩེ་བར་དགོངས་ཏེ། གང་ཐོས་པ་ཙམ་
གྱིས་ཅི་ནས་ཀྱང་བླ་ན་མེད་པའི་བྱང་ཆུབ་ལས་ཕྱིར་མི་ལྡོག་པར་འགྱུར་བ་དང་།
སྡིག་པ་དང་ལས་ཀྱི་སྒྲིབ་པ་ཐམས་ཅད་ཡོངས་སུ་བྱང་ཞིང་བས་པར་འགྱུར་བ་
དང་། བདུད་སྡིག་ཅན་གྱིས་མི་བརྫི་བར་འགྱུར་བ་དང་། གནོད་པ་དང་། མི་བདེ་
-167-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
བ་ཐམས་ཅད་རབ་ཏུ་ཞི་བར་འགྱུར་བ་དང་། འདོད་དགུའི་རེ་བ་རྫོགས་ཤིང་
བསམ་པ་ཐམས་ཅད་ཡིད་བཞིན་དུ་འགྲུབ་བར་འགྱུར་བ་དང་། དེ་བཞིན་
གཤེགས་པ་བདུན་གྱི་མཚན་དང་། སྔོན་གྱི་སྨོན་ལམ་གྱི་ཁྱད་པར་རྒྱས་པའི་མདོ་
སྡེ་སྟོན་པ་བཅོམ་ལྡན་འདས་ཤཱཀྱ་ཐུབ་པ་ལ་དམིགས་ཀྱིས་ཞུ་བ་མཛད་ཅིང་།
གདན་འཛོམ་པའི་དབུས་སུ་འདི་སྐད་ཅེས། བཅོམ་ལྡན་འདས་སླད་མའི་ཚེ་སླད་
མའི་དུས་ན། གང་དག་མདོ་འདི་འཆང་བ་དང་། གཞན་དག་ལ་རྒྱ་ཆེར་ཡང་དག་
པར་སྟོན་པ་དང་། ཡི་གེར་འབྲི་བ་དང་། འབྲིར་གསོལ་བ་དང་། གླེགས་བམ་དུ་
བྲིས་ཏེ་མེ་ཏོག་དང༌། བདུག་པ་དང་། ཕྲེང་བ་དང་བྱུག་པ་དང་། གདུགས་དང༌།
རྒྱལ་མཚན་རྣམས་ཀྱིས་བཀུར་སྟིར་བགྱིད་པའི་རིགས་ཀྱི་བུའམ་རིགས་ཀྱི་བུ་མོ་
དེ་དག་ལ་བདག་གིས། དེ་བཞིན་གཤེགས་པ་སྨན་གྱི་བླ་བཻ་ཌཱུརྱའི་འོད་དེའི་
མཚན་རྣམ་པ་སྣ་ཚོགས་སུ་བསྒྲག་པར་བགྱིའོ། །ཐ་ན་རྨི་ལམ་དུ་ཡང་སངས་རྒྱས་
ཀྱི་མཚན་རྣ་ལམ་དུ་ཉེ་བར་བསྒྱུར་པར་བགྱིའོ། །མཚོན་སྣ་ལྔ་པའི་གོས་ཀྱིས་
དཀྲིས་ཏེ། ཕྱོགས་གཙང་མར་བཞག་ན། གང་ན་མདོ་སྡེ་འདི་གནས་པ་དེར་རྒྱལ་
པོ་ཆེན་བཞི་འཁོར་དང་བཅས་པ་དང༌། ལྷ་བྱེ་བ་ཁྲག་ཁྲིག་བརྒྱ་སྟོང་གཞན་ཡང་
མཆིས་པར་འགྱུར་རོ། །མདོ་སྡེ་འཛིན་པ་དེ་དག་དུས་མ་ལགས་པར་འཆི་བར་མི་
འགྱུར། སུས་ཀྱང་མདངས་ཕྲོགས་པར་མི་ནུས་ཏེ། ཕྱོགས་ན་ཡང་སླར་འཕྲོག་
པར་འགྱུར་རོ། །ཞེས་བགྱི་བ་ལསྩོགས་པ་གསུངས་ཤིང་། འཕགས་པའི་བཀའ་
ཡང་དག་པར་ཚད་མར་གྱུར་པས། ཞལ་གྱིས་བཞེས་པ་བཞིན་དུ་དེང་འདིར་ཡང་
མཆོད་པའི་ཚོགས་སྦྱར་བའི་ཕོ་བྲང་གི་དཀྱིལ་འཁོར་འདིར་བཞུགས་ཏེ། མཆོད་
པ་བཞེས་ཤིང་དེ་བཞིན་གཤེགས་པ་གདན་འཛོམ་པ་ལ་ཐུགས་དམ་ལས་གླེངས་
-168-



དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ།
ཏེ་བསྐུལ་བ་དང་། མདོ་སྡེའི་ཆོ་ག་རྫོགས་པར་བསྐང་བའི་འཕྲིན་ལས་མཛད་དེ།
མདོ་སྡེའི་ཕན་ཡོན་ཇི་སྐད་བཀའ་བསྩལ་པ་ཐམས་ཅད་བདག་ཅག་ལསྩོགས་པ་
སེམས་ཅན་ཐམས་ཅད་ཀྱིས་འཕྲལ་དུ་ཐོབ་པར་བྱིན་གྱིས་བརླབ་ཅིང་གསལ་བར་
ཅི་གནང་།
བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྐྱབས་གྲོལ་ལ་
ཕྱག་ འཚལ་ ལོ། །མཆོད་ དོ། །སྐྱབས་ སུ་ མཆིའོ། །ལན་བདུན་བཟླ། བསྟོད་པ་བྱ། སྐབས་
འདིར་མཆོད་པ་ཅི་འབྱོར་བ་དབུལ།
བཅོམ་ལྡན་འདས་འཕགས་པ་སྐྱབས་གྲོལ་དུས་ངན་པའི་སེམས་ཅན་
འཕོངས་ཤིང་སྡུག་བསྔལ་བ་རྣམས་ལ་ཐུགས་བརྩེ་བར་དགོངས་ནས། སྟོན་པ་
བཅོམ་ལྡན་འདས་གདན་འཛོམ་པའི་སྤྱན་སྔར་འདི་སྐད་དུ་བཙུན་པ་བཅོམ་ལྡན་
འདས་སླད་མའི་ཚེ་སླད་མའི་དུས་ན་སེམས་ཅན་བྲོ་ནད་སྣ་ཚོགས་ཀྱིས་ལུས་
ཡོངས་སུ་གཟིར་ཏེ། ཡུན་རིང་པོར་བྲོ་ནད་ཀྱིས་ལུས་ཀྱི་ཤ་བས་ཤིང་བཀྲེས་པ་
དང༌། སྐོམ་པས་གྲེ་བ་དང་། མཆུ་ནི་བསྐམས། འགུམ་པ་ལ་ནི་མངོན་དུ་ཕྱོགས།
མཛའ་བཤེས་དང་ཉེ་དུ་དང་སྣག་གི་གཉེན་མཚམས་དུ་མ་རྣམས་ཀྱིས་ནི་བསྐོར།
ཕྱོགས་རྣམས་ནི་མུན་པར་མཐོང་། གཤིན་རྗེའི་མི་རྣམས་ཀྱིས་ནི་དྲངས་ཏེ། དེའི་
ལུས་འདི་ན་ཉལ་ཡང་རྣམ་པར་ཤེས་པ་ཆོས་ཀྱི་རྒྱལ་པོ་གཤིན་རྗེའི་མདུན་དུ་ཁྲིད་
ཅིང་མི་དེ་དང་ལྷན་ཅིག་སྐྱེས་པའི་ལྷ་སླད་བཞིན་དུ་འབྲང་བ་གང་ལགས་པ་དེས་
དགེ་བའམ། མི་དགེ་བ་བགྱིས་པ་དེ་དག་ཐམས་ཅད་ལེགས་པར་ཡི་གེར་བྲིས་
ནས། ཆོས་ཀྱི་རྒྱལ་པོ་གཤིན་རྗེ་ལ་ཕུལ་བ་དང་། ཆོས་ཀྱི་རྒྱལ་པོ་གཤེན་རྗེས་དེ་
ལ་དྲིས་ཤིང་བརྟགས་ནས། དགེ་བ་དང་མི་དགེ་བ་ཅི་ལྟར་བགྱིས་པ་དེ་བཞིན་དུ་
-169-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
བསྒོ་བ་ལ་གང་དག་ནད་པ་དེའི་དོན་དུ། བཅོམ་ལྡན་འདས་དེ་བཞིན་གཤེགས་པ་
སྨན་གྱི་བླ་བཻ་ཌཱུརྱའི་འོད་དེ་ལ་སྐྱབས་སུ་མཆི་ཞིང་འདི་འདྲ་བའི་སྦྱོར་བས་མཆོད་
པར་བགྱིད་ན། དེའི་རྣམ་པར་ཤེས་པ་སླར་ལོག་ཅིང་། རྨི་ལམ་རྨིས་པ་བཞིན་དུ་
བདག་ཅག་ཉིད་ཀྱི་འཚལ་བའི་གནས་དེར་མཆིས་ཏེ། ཡང་ན་ནི་གདུགས་བདུན།
ཡང་ན་ནི་གདུགས་ཉི་ཤུ་རྩ་གཅིག ཡང་ནི་གདུགས་སུམ་ཅུ་རྩ་ལྔ། ཡང་ན་ནི་
གདུགས་བཞི་བཅུ་རྩ་དགུ་ལ། དེའི་རྣམ་པར་ཤེས་པ་སླར་ལྡོག་ཅིང་། དྲན་པ་རྙེད་
ལ་དགེ་བ་དང༌། མི་དགེ་བའི་ལས་ཀྱི་རྣམ་པར་སྨིན་པ་བདག་ཉིད་ཀྱིས་མངོན་
སུམ་དུ་གྱུར་ཏེ། སྲོག་གི་སླད་དུ་ཡང་སྡིག་པའི་ལས་མི་བགྱིད་དོ། །མཆོད་པའི་
སྦྱོར་བ་ནི་སྐྱབས་གྲོལ་གྱིས་ཀུན་དགའ་བོ་ལ་བཙུན་པ་ཀུན་དགའ་བོ། གང་དག་
ནད་ཆེན་པོ་ལས་ཡོངས་སུ་ཐར་པར་འདོད་པ་དེ་དག་གིས་ནད་པ་དེའི་དོན་དུ་
ཉིན་བདུན་མཚན་བདུན་དུ་ཡན་ལག་བརྒྱད་དང་ལྡན་པའི་གསོ་སྦྱོང་གི་སྡོམ་པ་
བླང་བར་བྱ། དགེ་སློང་གི་དགེ་འདུན་ལ་ཟས་དང༌། སྐོམ་རྣམས་དང་། ཡོ་བྱད་
ཐམས་ཅད་ཀྱིས་ཅི་ནུས་སུ་མཆོད་པ་དང་རིམ་གྲོར་བྱ། ཉིན་ལན་གསུམ་མཚན་
ལན་གསུམ་དུ། བཅོམ་ལྡན་འདས་སྨན་གྱི་བླ་བཻ་ཌཱུརྱའི་འོད་དེའི་མཚན་ཡིད་ལ་
བྱའོ། །མདོ་འདི་ཡང་ལན་བཞི་བཅུ་རྩ་དགུར་འདོན་བར་བྱའོ། །ཞག་བཞི་བཅུ་
རྩ་དགུར་མར་མེ་དབུལ་བར་བྱའོ། །སྐུ་གཟུགས་བདུན་བྱའོ། །སྐུ་གཟུགས་རེ་
རེའི་སྤྱན་སྔར་མར་མེ་བདུན་བདུན་བཞག་གོ །མར་མེ་རེ་རེའི་ཚད་ཀྱང་ཤིང་རྟའི་
འཕང་ལོ་ཙམ་དུ་བྱ་སྟེ། ཅི་ནས་ཀྱང་ཞག་བཞི་བཅུ་རྩ་དགུར་མར་མེ་མི་ཟད་པར་
བྱའོ། །མཚོན་སྣ་ལྔ་པའི་བ་དན་མཐོ་ཚད་བཞི་བཅུ་རྩ་དགུ་པས་ལྷག་པར་བྱའོ།།
བཙུན་པ་ཀུན་དགའ་བོ། རྒྱལ་པོ་རྒྱལ་རིགས་སྤྱི་བོ་ནས་དབང་བསྐུར་བ་རྣམས་
-170-



དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ།
ལ་ནད་ཀྱི་གནོད་པའམ་རང་ངམ་ཕ་རོལ་གྱི་དམག་ཚོགས་ཀྱི་གནོད་པའམ་རྒྱུ་
སྐར་རམ་གཟའ་ཟླ་བའམ། གཟའ་ཉི་མའི་གནོད་པའམ། དུས་མ་ལགས་པའི་
རླུང་ ངམ་ ཆར་ རམ། ཐན་ པའི་ གནོད་ པ་ ཡང་ རུང་། གནོད་ པའམ། ནད་ འགོ་
བའམ། འཁྲུག་པ་ཞིག་ཉེ་བར་གནས་པར་གྱུར་ན། རྒྱལ་པོ་རྒྱལ་རིགས་སྤྱི་བོ་
ནས་དབང་བསྐུར་བ་དེས་སེམས་ཅན་ཐམས་ཅད་ལ་བྱམས་པའི་སེམས་སུ་བྱ།
བཙོན་དུ་བཟུང་བ་རྣམས་བཏང་བར་བྱ་ཞིང་། གོང་དུ་སྨོས་པ་བཞིན་དུ། བཅོམ་
ལྡན་འདས་སྨན་གྱི་བླ་བཻ་ཌཱུརྱའི་འོད་དེ་ལ་དེ་ལྟ་བུའི་མཆོད་པ་བྱས་ན། རྒྱལ་པོ་
དེའི་དགེ་བའི་རྩ་བ་དང་། བཅོམ་ལྡན་འདས་སྨན་གྱི་བླ་བཻ་ཌཱུརྱའི་འོད་དེའི་སྔོན་
གྱི་སྨོན་ལམ་གྱི་ཁྱད་པར་གྱིས་ཡུལ་བདེ་བ་དང་། ལོ་ལེགས་པར་འགྱུར། ཆར་ཆུ་
དུས་སུ་ལྡན་ཞིང་ལོ་ཏོག་འགྲུབ་པར་འགྱུར། ཡུལ་དེ་ན་གནས་པའི་སེམས་ཅན་
ཐམས་ཅད་ཀྱང་། ནད་མེད་པ་དང་བདེ་བ་དང་། མཆོག་ཏུ་དགའ་བ་མང་བར་
འགྱུར་རོ། །ཡུལ་དེར་གནོད་སྦྱིན་དང་
། སྲིན་པོ་དང་། འབྱུང་པོ་དང་། ཤ་ཟ་མ་
རུངས་པས་སེམས་ཅན་རྣམས་ལ་གཙེ་བར་མི་འགྱུར་རོ། །ལྟས་ངན་པ་ཐམས་
ཅད་མཐོང་བར་མི་འགྱུར་རོ། །རྒྱལ་པོ་དེའི་ཚེ་དང་། མདོག་དང་། སྟོབས་དང་། །
དབང་ཕྱུག་རྣམས་མངོན་པར་འཕེལ་བར་འགྱུར་རོ་བཞེས་བགྱི་བ་ལསྩོགས་པ་
བཀའ་བསྩལ་པ། གསུངས་ཤིང་འཕགས་ པའི་བཀའ་ཡང་དག་པར་ཚད་མར་
འགྱུར་པས་ཞལ་གྱིས་བཞེས་པ་བཞིན་དུ། དེང་འདིར་ཡང་མཆོད་པའི་ཚོགས་
སྦྱར་བའི་ཕོ་བྲང་གི་དཀྱིལ་འཁོར་འདིར་ཞུགས་ཏེ། མཆོད་པ་བཞེས་ཤིང་དེ་
བཞིན་གཤེགས་པ་གདན་འཛོམ་པ་ལ་ཐུགས་དམ་ལས་གླེངས་ཏེ་བསྐུལ་བ་དང་།
མདོ་སྡེའི་ཆོ་ག་རྫོགས་པར་བསྐང་བའི་འཕྲིན་ལས་མཛད་དེ། མདོ་སྡེའི་ཕན་ཡོན་
-171-
-
-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ཇི་སྐད་བཀའ་བསྩལ་པ་ཐམས་ཅད་བདག་ཅག་ལསྩོགས་པ་སེམས་ཅན་ཐམས་
ཅད་ཀྱིས་ཐོབ་པར་བྱིན་གྱིས་བརླབ་ཅིང་གསལ་བར་ཅི་གནང་། །
བྱང་ཆུབ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེ་ལ་ཕྱག་འཚལ་
ལོ། །མཆོད་ དོ། །སྐྱབས་ སུ་ མཆིའོ། །དེ་སྐད་ལན་བདུན་བཟླ། ཚངས་ པ་ དང་། ལྷའི་
དབང་པོ་བརྒྱ་བྱིན་དང་། རྒྱལ་པོ་ཆེན་པོ་ཡུལ་འཁོར་སྲུང་དང་། འཕགས་སྐྱེས་པོ་
དང༌། མིག་མི་བཟང་དང༌། ཀུ་བེ་ར་ལསྩོགས་པ་དམ་པའི་ཆོས་སྐྱོང་བའི་ལྷའི་
དགེ་བསྙེན་ཐམས་ཅད་ལ་ཕྱག་འཚལ་ལོ། །མཆོད་དོ། །སྐྱབས་སུ་མཆིའོ། ། ལན་
བདུན་བཟླ། སྐབས་འདིར་མཆོད་པ་ཅི་འབྱོར་པ་དབུལ། དེ་ནས་གཙང་གཏོར་དང་སྤྱི་གཏོར་དང་བགེགས་
གཏོར་བཏང་། །
བྱང་ཆུབ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེ་དང་། ཚངས་པ་
དང༌། ལྷའི་ དབང་ པོ་ བརྒྱ་བྱིན་དང་
། རྒྱལ་ པོ་ ཆེན་པོ་ ཡུལ་ འཁོར་ སྲུང་ དང་།
འཕགས་སྐྱེས་པོ་དང༌། མིག་མི་བཟང་དང་། ཀུ་བེ་ར་ལསྩོགས་པ་དམ་པའི་
ཆོས་སྐྱོང་བའི་ལྷའི་དགེ་བསྙེན་ཆེན་པོ་རྣམས་ཀྱིས་ཅི་ལྟར་སྔོན་གདན་འཛོམ་པ་
ཆེན་པོའི་སྤྱན་སྔར། ལྷའི་ཚིག་བདེན་པར་མདོང་གསོལ་དུ། གསུང་གཅིག་ ཁོ་
ནར་འདི་སྐད་ཅེས། བཅོམ་ལྡན་འདས་བདག་ཅག་གིས་དེ་བཞིན་གཤེགས་པ་
བདུན་གྱི་སྔོན་གྱི་སྨོན་ལམ་གྱི་ཁྱད་པར་རྒྱས་པ་ཡང་ཐོས། དེ་བཞིན་གཤེགས་པ་
རྣམས་ཀྱང་མངོན་དུ་མཐོང་ཏེ། མཆོད་པ་བགྱིས་སོ། །ཡང་བཅོམ་ལྡན་འདས་
ཕྱོགས་གང་ན་དེ་བཞིན་གཤེགས་པ་རྣམས་ཀྱི་མཚན་དང་། གཟུངས་ཀྱི་ཚིག་འདི་
དག་སྤྱོད་པ་དེར་བདག་ཅག་གཡོག་དང་བཅས་ཏེ་མཆི་བར་བགྱིའོ། །རིགས་ཀྱི་
བུ་དང་རིགས་ཀྱི་བུ་མོ་གང་ཞིག་འཆང་བ་དང་། ཀློག་པ་དང༌། མཆོད་པ་བགྱིད་
-172-



དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ།
པ་དང་། ཡི་གེར་འབྲིར་གསོལ་བ་དེར། བདག་ཅག་མཐུན་པར་ལྷན་ཅིག་མཆིས་
ཏེ། རིགས་ཀྱི་བུའམ་རིགས་ཀྱི་བུ་མོའམ། རྒྱལ་པོའམ་རྒྱལ་པོའི་བློན་པོ་མདོ་
སྡེའི་དབང་པོ་འཛིན་པ་དང་། འབྲི་བ་དེ་ལ་དེ་བཞིན་གཤེགས་པའི་བྱིན་གྱི་
བརླབས་ཀྱིས་བསྲུང་བར་བགྱིའོ། །གྲོང་ངམ། གྲོང་ཁྱེར་དམ། ཕྱོགས་ཀྱང་
ཡོངས་སུ་བསྐྱང་བར་བགྱིའོ། །འཆི་ བ་ དང་། དགྲ་དང༌། དགོན་ པ་ དང་། ནད་
ཐམས་ཅད་རབ་ཏུ་ཞི་བར་བགྱིའོ། །བདག་ཅག་ནི་དེ་བཞིན་གཤེགས་པ་དང་།
སེམས་ཅན་ཐམས་ཅད་ལ་བྱས་པ་གཟོ་བ་ལགས་ཏེ། དུས་མ་ལགས་པར་འགུམ་
པ་ཐམས་ཅད་བཟློག་པར་བགྱིའོ། །འཐབ་མོ་དང་། འཐབ་པ་དང་རྩོད་པ་དང་
འགྱེད་པ་ཐམས་ཅད་རབ་ཏུ་ཞི་བར་བགྱིའོ། །ཅི་ལྟར་བསམས་པ་ཡིད་བཞིན་དུ་
འགྲུབ་པ་དང་། སེམས་དང་ལུས་བདེ་ཞིང་ལོངས་སྤྱོད་དང་། དབང་ཕྱུག་དང་།
ནོར་དང་འབྲུ་རྣམས་འཕེལ་བར་བགྱིའོ། །ཐམས་ཅད་དུ་བསྲུང་བར་བགྱིའོ། །
བཅོམ་ལྡན་འདས་བདག་ཅག་རང་གི་བྲོ་བོར་བ་དང་། དམ་བཅས་པ་འདི་དག་
རིགས་ཀྱི་བུའམ་རིགས་ཀྱི་བུ་མོ་དེས་རྗེས་སུ་དྲན་པར་བགྱིའོ། །ཏདྱ་ཐཱ། ཨ་གྲུ་
མ་གྷ་ཏ་ར་གླུ། མ་མ་བྷུ་བྷུ་རེ། ཧ་ཧུ་ཧེ། སྲ་མྲ་སྲ་མ། ཛུ་ཛུ་རེ་ཛུ་རེ་སྭཱ་ཧཱ། གང་ལ་
ལ་ཞིག་དེ་བཞིན་གཤེགས་པའི་མཚན་རྣམས་དང༌། གཟུངས་སྔགས་ཀྱི་ཚིག་འདི་
དག་འཆང་བ་དང་། ཀློག་པ་དང་། ཡི་གེར་འབྲི་བ་དང་། ཡི་གེར་འབྲིར་གསོལ་
བ་དང་། རབ་ཏུ་གུས་པར་བགྱིད་པ་དེ་དག་ངན་སོང་གསུམ་དུ་མི་མཆི་བར་རིག་
པར་བགྱི་སྟེ། དེ་ནི་བླ་ན་མེད་པ་ཡང་དག་པར་རྫོགས་པའི་སངས་རྒྱས་ལས་སླར་
མི་ལྡོག་པར་འགྱུར། ཇི་ལྟར་འཚལ་བའི་སངས་རྒྱས་ཀྱི་ཞིང་དེ་དག་ཏུ་སྐྱེ་བར་
འགྱུར། དེ་བཞིན་གཤེགས་ པ་ མཐོང་བར་འགྱུར། ཚེ་རབས་དྲན་ པར་འགྱུར།
-173-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ཏིང་ངེ་འཛིན་དང་། གཟུངས་ཀྱང་ཐོབ་པར་འགྱུར་རོ་ཞེས་གསུངས་ཤིང་། ཞལ་
གྱིས་བཞེས་པ་དང༌། དེ་ནས་བྱང་ཆུབ་སེམས་དཔའ་ཕྱག་ན་རྡོ་རྗེས། དེ་བཞིན་
གཤེགས་པ་དེ་དག་ལ་འདི་སྐད་ཅེས་གང་མདོ་སྡེའི་དབང་པོ་འཛིན་པ་དེ་དག་གི་
དོན་དུ་བདག་གིས་གཟུངས་ཀྱི་གསང་སྔགས་གསལ་བར་བགྱིས། དགོངས་སུ་
གསོལ། ཡང་དག་པར་རྫོགས་པའི་སངས་རྒྱས་བདུན་པོ་དག་ལ་ཕྱག་འཚལ་ལོ།།
རྡོ་རྗེ་འཛིན་ཐམས་ཅད་ལ་ཕྱག་འཚལ་ལོ། །ཏདྱ་ཐཱ། ཨོཾ་བཛྲ་བཛྲ། མ་ཧཱ་བཛེ་
བཛེ་པ་ཤ་དྷ་ར་ནི། ས་མ་ས་མ། ས་མན་ཏ་ཨ་པྲ་ཏི་ཧ་ཏ་བཛེ། ཤ་མ་ཤ་མ། པྲ་
ཤ་མན་ཏུ་མེ། སརྦ་བྱཱ་དྷ་ཡ། ཀུ་རུ་ཀུ་རུ། སརྦ་ཀར་མ་ནི། ས་མ་ཡ་མ་ནུ་སྨ་ར་བྷ་
ག་བན། བཛྲ་པ་ནི། སནྡྷེ་ཨ་ཤཾ་མེ་པ་རི་པུ་ར་ཡ་སྭཱ་ཧཱ། བཅོམ་ལྡན་འདས་གང་
ལ་ལ་ཞིག་དེ་བཞིན་གཤེགས་པ་འདི་དག་གི་མཚན་དང་། སྔོན་གྱི་སྨོན་ལམ་གྱི་
ཁྱད་པར་རྒྱས་པ་དང་། ཆོས་ཀྱི་རྣམ་གྲངས་འདི་འཆང་བ་དང་། ཀློག་པ་དེའི་རེ་
བ་ཐམས་ཅད་བདག་གིས་བསྐང་བར་བགྱིའོ། །དོན་ཐམས་ཅད་ཡོངས་སུ་བསྒྲུབ་
པར་བགྱིའོ། །གལ་ཏེ་དེས་བདག་ཐོང་བར་འཚལ་ན། ཆོས་ཀྱི་རྣམ་གྲངས་འདི་
ཡི་གེར་འབྲིར་གསོལ་བར་བགྱི། དེ་བཞིན་གཤེགས་པ་དེ་དག་གི་སྐུ་གཟུགས་
བདུན་ཡང་བགྱི། རྡོ་རྗེ་འཛིན་ཡང་སྐུ་གདུང་དང་བཅས་པར་བགྱི། དེ་བཞིན་
གཤེགས་པ་དེ་དག་ལ་ཇི་སྐད་གོང་དུ་སྨོས་པ་བཞིན་དུ། སྤོས་དང་། བདུག་པ་
དང་། མར་མེ་དང་། འཕྲེང་ བ་ དང་། རྒྱན་དང༌། རོལ་མོའི་ སྒྲ་ དང་། སིལ་ སྙན་
དང་། ཕེག་རྡོབ་པ་རྣམས་ ཀྱིས་མཆོད་དེ་བསྐོར་བར་བགྱི། གཟུངས་ཀྱི་གསང་
སྔགས་ཀྱི་གཞི་འདི་དག་ཀྱང་གདོན་པར་བགྱི། སེམས་ཅན་ཐམས་ཅད་ལ་ཕན་
པའི་སེམས་དང་བྱམས་པའི་སེམས་སུ་བགྱི། འཕགས་པའི་ལམ་ཡན་ལག་བརྒྱད་
-174-



དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ།
པའི་བསྙེན་གནས་ལ་གནས་ཏེ། ལན་གསུམ་ཁྲུས་བགྱི་ཞིང་། གོས་ལན་གསུམ་
བརྗེ་བར་བགྱི། ཚེས་བརྒྱད་ལ་བརྩམས་ཏེ། ཟླ་བ་ཕྱི་མ་བཅོ་ལྔ་ ཉའི་བར་དུ།
ཉིན་གཅིག་བཞིན་དུ་རིག་སྔགས་ལན་བརྒྱ་རྩ་བརྒྱད་བཟླས་ན། དེ་ལ་བདག་
གིས་རྨི་ལམ་དུ་མཐོང་བར་བསྩལ་བར་བགྱི། འབྲེལ་བའི་བཀའ་མཆིད་ཀྱང་
བགྱི། རེ་བ་ཐམས་ཅད་ཀྱང་ཡོངས་སུ་བསྐང་བར་བགྱིའོ་ཞེས་བྱ་བ་ལ་སོགས་པ།
འཕགས་པའི་བཀའ་མི་འགྱུར་བ་ཚད་མར་གྱུར་པས་ཞལ་གྱིས་བཞེས་པ་བཞིན་
དུ། དེང་འདིར་ཡང་མཆོད་པའི་ཚོགས་སྦྱར་བའི་ཕོ་བྲང་གི་དཀྱིལ་འཁོར་འདིར་
བཞུགས་ཏེ་མཆོད་པ་བཞེས་ཏེ། གདན་འཛོམ་པས་མདོ་སྡེའི་ཆོ་ག་ཡོངས་སུ་
རྫོགས་པར་བསྐངས་པའི་འཕྲིན་ལས་མཛད་དེ། ཕན་ཡོན་ཇི་སྐད་བཀའ་བསྩལ་
པ་ཐམས་ཅད་བདག་ཅག་ལསྩོགས་པ་སེམས་ཅན་ཐམས་ཅད་ཀྱིས་ཐོབ་པར་བྱིན་
གྱིས་བརླབ་པར་ཅི་གནང་། ལྷག་པར་ཡང་དེ་བཞིན་གཤེགས་པ་བདུན་གྱི་སྔོན་
གྱི་སྨོན་ལམ་གྱི་ཁྱད་པར་རྒྱས་པའི་མདོ་ལསྩོགས་པའི་གསུང་རབ་དམ་པའི་ཆོས་
ཡུན་རིང་དུ་རྒྱས་པར་བགྱི་བ་དང་། སྒོ་ཐམས་ཅད་ནས་ཆོས་སྤྱོད་པ་རྣམས་ལ་
བར་ཆད་དང་། བགེགས་སུ་གྱུར་པ་དང་། བདུད་ཀྱི་ཕྱོགས་སུ་གྱུར་པ་ཐམས་ཅད་
དང་། ཡུལ་ཕྱོགས་སུ་མི་ནད་དང་ཕྱུགས་ནད་གཏོང་བ་དང་། ཐན་པ་དང་། སད་
དང་སེར་བ་ལསྩོགས་པས་ལོ་ཏོག་མ་རུངས་པར་བགྱིད་པ་དང༌། གནོད་པ་དང་།
མཚན་མ་ངན་པ་དང་། བཀྲ་མི་ཤིས་པ་མང་པོ་སྟོན་ཅིང་། སེམས་ཅན་ལ་སྡང་
བར་སེམས་པའི་གདོན་བགེགས་རིགས་ཐ་དད་པ་ཡུལ་ཕྱོགས་འདི་ན་རྒྱུ་ཞིང་
གནས་པ་ཅི་མཆིས་པ་ཐམས་ཅད་དང་། ཆེ་གེ་མོ་ལ་སྔོན་གྱི་ལས་ཀྱིས་འདས་
པའམ། འཕྲལ་གྱི་རྐྱེན་ལས་བྱུང་བའམ། ཡུལ་ཕྱོགས་དང་། ཕ་ཚན་དང་།
-175-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
རིགས་རྒྱུད་ཀྱི་སྲི་ཅན་དུ་གྱུར་པ་ཡང་རུང་སྟེ། ཆེ་གེ་མོའི་ལུས་དང་། སྲོག་དང་།
ཆུ་སྲིན་དང་། དབང་ཕྱུག་དང་། འཁོར་དང་། ཡོ་བྱད་ལསྩོགས་པ་གང་ཡང་རུང་
བ་ལ་ཅི་ཡང་རུང་བའི་སྒོ་ནས་གནོད་པ་བགྱིད་པའི་གདོན་བགེགས་ཅི་མཆིས་པ་
ཐམས་ཅད་གང་ལ་གང་འཚམ་པའི་ཐབས་ཀྱིས་འདུལ་ཞིང་འཁོན་དང་གནོད་
པའི་བསམ་པ་འདོར་དུ་བསལ་ཏེ། ཞི་བ་དང་དགེ་བ་དང་། བྱམས་པའི་བསམ་པ་
ཅན་དུ་འགྱུར་ཞིང་། སྔོན་ཆད་བཀྲ་མི་ཤིས་པ་དང་། གནོད་པའི་སྦྱོར་བ་བགྱིས་
པ་རྣམས་ཀྱང་འཇིག་ཅིང་འདོར་དུ་གསལ། སླན་ཆད་ཀྱང་གནོད་པའི་བག་ཅི་
ཡང་མི་བགྱིད་པར་སོ་སོའི་རིགས་ཀྱི་ བྲོ་དམ་པོས་བསྒག་ཅིང་། གདན་འཛོམ་
པའི་སྤྱན་སྔར། དམ་ཚིག་ཆེན་པོ་གསལ་བའི་འཕྲིན་ལས་མཛད་པར་ཅི་གནང་།
མཐུ་དཔལ་དང་ལྡན་པའི་དགེ་བསྙེན་དམ་པ་བཅུ་གཉིས་ལ། གནོད་སྦྱིན་
གྱི་ སྡེ་ དཔོན་ཆེན་ པོ་ ཇི་ འཇིགས་ ལ་ ཕྱག་ འཚལ་ ལོ། །མཆོད་ དོ། །སྐྱབས་ སུ་
མཆིའོ། །དེ་བཞིན་དུ་འོག་མ་དག་ལ་ཡང་མཆོད་པ་དང་སྐྱབས་སུ་མཆིའོ་ཞེས་བྱའོ། །གནོད་
སྦྱིན་གྱི་སྡེ་དཔོན་ཆེན་པོ་རྡོ་རྗེ་ལ་ཕྱག་འཚལ་ལོ། །གནོད་སྦྱིན་གྱི་སྡེ་དཔོན་ཆེན་
པོ་རྒྱན་འཛིན་ལ་ཕྱག་འཚལ་ལོ། །གནོད་སྦྱིན་གྱི་སྡེ་དཔོན་ཆེན་པོ་གཟའ་འཛིན་
ལ་ཕྱག་འཚལ་ལོ། །གནོད་སྦྱིན་གྱི་སྡེ་དཔོན་ཆེན་པོ་རླུང་ལ་ཕྱག་འཚལ་ལོ། །
གནོད་སྦྱིན་གྱི་སྡེ་དཔོན་ཆེན་པོ་གནས་བཅས་ལ་ཕྱག་འཚལ་ལོ། །གནོད་སྦྱིན་གྱི་
སྡེ་དཔོན་ཆེན་པོ་དབང་འཛིན་ལ་ཕྱག་འཚལ་ལོ། །གནོད་སྦྱིན་གྱི་སྡེ་དཔོན་ཆེན་
པོ་གཏུང་འཛིན་ལ་ཕྱག་འཚལ་ལོ། །གནོད་སྦྱིན་གྱི་སྡེ་དཔོན་ཆེན་པོ་སྨྲ་འཛིན་ལ་
ཕྱག་འཚལ་ལོ། །གནོད་སྦྱིན་གྱི་སྡེ་དཔོན་ཆེན་པོ་བསམ་འཛིན་ལ་ཕྱག་འཚལ་
ལོ། །གནོད་སྦྱིན་གྱི་སྡེ་དཔོན་ཆེན་པོ་གཡོ་བ་འཛིན་ལ་ཕྱག་འཚལ་ལོ། །གནོད་
-176-



དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ།
སྦྱིན་གྱི་སྡེ་དཔོན་ཆེན་པོ་རྫོགས་བྱེད་ལ་ཕྱག་འཚལ་ལོ། །མཆོད་དོ། །སྐྱབས་སུ་
མཆིའོ། །སྐབས་འདིར་མཆོད་པ་དབུལ།
མཐུ་དཔལ་དང་ལྡན་པའི་དགེ་བསྙེན་གནོད་སྦྱིན་གྱི་སྡེ་དཔོན་ཆེན་པོ་
བཅུ་གཉིས་པོ་རེ་རེ་ལ་གཡོག་གནོད་སྦྱིན་བདུན་འབུམ་བདུན་འབུམ་དང་བཅས་
པ་རྣམས་དགོངས་སུ་གསོལ། ཇི་ལྟར་སྔོན་གདན་འཛོམ་པའི་སྤྱན་སྔར། ལྷའི་
ངག་བདེན་པས་གསུང་གཅིག་ཏུ་འདི་སྐད་དུ། སངས་རྒྱས་ཀྱི་མཐུས། བདག་
ཅག་གིས་དེ་བཞིན་གཤེགས་པ་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོའི་མཚན་ཐོས་
ཏེ། བདག་ཅག་ལ་ཡང་ངན་འགྲོར་འགྲོ་བའི་འཇིགས་པ་འབྱུང་བར་མི་འགྱུར་
རོ། །དེས་ན་བདག་ཅག་ལྷན་ཅིག་ཏུ་མཐུན་པར་ཇི་སྲིད་འཚོའི་བར་དུ། སངས་
རྒྱས་ལ་སྐྱབས་སུ་མཆིའོ། །ཆོས་ལ་སྐྱབས་སུ་མཆིའོ། །དགེ་འདུན་ལ་སྐྱབས་སུ་
མཆིའོ། །སེམས་ཅན་ཐམས་ཅད་ཀྱི་དོན་དང་སྨན་པ་དང༌། བདེ་བའི་སླད་དུ་སྤྲོ་
བར་བགྱིའོ། །བྱེ་བྲག་ཏུ་གྲོང་དང་གྲོང་ཁྱེར་རམ་གྲོང་རྡལ་ལམ། དགོན་པའི་
གནས་གང་ན་མདོ་སྡེ་འདི་སྤྱོད་པ་དང་གང་ན་དེ་བཞིན་གཤེགས་པ་སྨན་གྱི་བླ་བེ་
ཌཱུརྱའི་འོད་དེའི་མཚན་འཆང་བ་དང་མཆོད་པ་དང་། རིམ་གྲོ་བྱེད་པའི་སེམས་
ཅན་དེ་དག་ལ་བདག་གིས་བསྲུང་བར་བགྱི། ཡོངས་སུ་བསྐྱང་བར་བགྱི། གནོད་
པ་ཐམས་ཅད་ལས་ཡོངས་སུ་ཐར་པར་བགྱི། བསམ་པ་ཐམས་ཅད་ཡོངས་སུ་
རྫོགས་པར་བགྱིའོ། །ཞེས་ཞལ་གྱིས་བཞེས་ཏེ། ཐུགས་དམ་དུ་བཞེས་ཤིང་།
བཅོམ་ལྡན་འདས་ཀྱིས་ཀྱང་གང་གི་ཕྱིར། ཁྱོད་དེ་བཞིན་གཤེགས་པ་སྨན་གྱི་བླ་
བེ་ཌཱུརྱའི་འོད་དེ་ལ་བྱས་པ་གཟོ་ཞིང་རྗེས་སུ་དྲན་ལ་སེམས་ཅན་ཐམས་ཅད་ལ་
ཕན་པའི་ཕྱིར་ཞུགས་པ་ལེགས་སོ་ལེགས་སོ་ཞེས་རྗེས་སུ་གནང་བ་སྟོན་པ་དེ་
-177-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
བཞིན་དུ། དེང་འདིར་ཡང་མཆོད་པའི་ཚོགས་སྦྱར་བའི་ཕོ་བྲང་གི་དཀྱིལ་འཁོར་
འདིར། དུལ་ཞིང་ཞི་བའི་འཁོར་དང་ལྡན་པར་བྱམས་པ་དང་༌། ཐུགས་བརྩེ་བས་
མཆོད་པ་བཞེས་ཤིང་། མདོ་སྡེའི་ཆོ་ག་ཡོངས་སུ་རྫོགས་པར་བཀྲལ་ཏེ། ཕན་
ཡོན་ཇི་སྐད་བཀའ་བསྩལ་པ་ཐམས་ཅད་བདག་ཅག་ལསྩོགས་པ་སེམས་ཅན་
ཐམས་ཅད་ཀྱིས་ཐོབ་པར་བྱིན་གྱིས་བརླབ་པར་ཅི་གནང་། །
ལྷག་པར་ཡང་དེ་བཞིན་གཤེགས་པ་བདུན་གྱི་སྔོན་གྱི་སྨོན་ལམ་གྱི་ཁྱད་
པར་རྒྱས་པའི་མདོ་ལསྩོགས་པ་གསུང་རབ་དམ་པའི་ཆོས་ཡུན་རིང་དུ་རྒྱས་པར་
བགྱི་ བ་ དང་། སྒོ་ ཐམས་ ཅད་ ནས་ ཆོས་ སྤྱོད་ པ་ རྣམས་ ལ་ བར་ ཆད་ དང་།
བགེགས་སུ་གྱུར་པ་དང༌། བདུད་ཀྱི་ཕྱོགས་སུ་གྱུར་པ་ཐམས་ཅད་དང་། ཡུལ་
ཕྱོགས་སུ་མི་ནད་དང་། ཕྱུགས་ནད་གཏོང་བ་དང་། ཐན་པ་དང་། སད་དང་སེར་
བ་ལསྩོགས་པ་ལོ་ཏོག་མ་རུངས་པར་བྱེད་པ་དང་། གནོད་པ་དང་། མཚན་མ་ངན་
པ་དང་བཀྲ་མི་ཤིས་པ་མང་པོ་སྟོན་ཅིང་། སེམས་ཅན་ལ་སྡང་བར་སེམས་པའི་
གདོན་བགེགས་ རིགས་ཐ་དད་པ་མང་པོ་ཡུལ་ཕྱོགས་འདིར་རྒྱུ་བ་མཆིས་སོ་
འཚལ་དང་། ཆེ་གེ་མོ་ལ་སྔོན་གྱི་ལས་ཀྱིས་བདས་པའམ། འཕྲལ་གྱི་རྐྱེན་ལས་
གྱུར་པའམ། ཡུལ་ཕྱོགས་དང་། ཕ་ཚན་དང༌། རིགས་རྒྱུད་ཀྱི་སྲི་ཅན་དུ་གྱུར་པ་
ཡང་རུང་སྟེ། ཆེ་གེ་མོའི་ལུས་དང་། སྲོག་དང་། ཆུ་སྲིན་དང་། དབང་ཕྱུག་དང་།
འཁོར་དང་། ཡོ་བྱད་ལསྩོགས་པ་གང་ཡང་རུང་བ་ལ། ཅི་ཡང་རུང་བའི་སྒོ་ནས་
གནོད་པ་བགྱིད་པའི་གདོན་བགེགས་ཅི་མཆིས་པ་ཐམས་ཅད། གང་ལ་གང་
འདུལ་བའི་ཐབས་ཀྱིས་འདུལ་ཞིང་། འཁོན་དང་གནོད་པའི་བསམ་པ་འདོར་དུ་
གསལ་ཏེ་ཞི་བ་དང་། བདེ་བ་དང་། བྱམས་པའི་བསམ་པ་ཅན་དུ་བགྱི་ཞིང་།
-178-



དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ།
སྔོན་ཆད་བཀྲ་མི་ཤིས་པ་དང་། གནོད་པའི་སྦྱོར་བ་ངན་པ་བགྱིས་པ་རྣམས་ཀྱང་
འཇིག་ཅིང་འདོར་དུ་གསོལ། སླན་ཆད་ཀྱང་གནོད་པའི་བག་ཅི་ཡང་མི་བགྱིད་
པར་སོ་སོའི་རིགས་ཀྱི་བྲོ་དམ་པོས་བསྒག་ཅིང་། གདན་འཛོམ་པའི་སྤྱན་སྔར།
དམ་ཚིག་ཆེན་པོ་གསལ་བའི་འཕྲིན་ལས་མཛད་པར་ཅི་གནང་། རེ་རེ་ནས་མཆོད་པ་
ཕུལ་ཞིང་སྨོན་ལམ་གདབ་པ་རྫོགས་པའི་སྐབས་འདིར། གཟུངས་སྔགས་བཟླ་ལ་ཁྲུས་བྱ། འཕགས་པ་
གདན་འཛོམ་པའི་སྤྱན་སྔར་མཆོད་པ་ཅི་འབྱོར་པ་དབུལ།
དེ་བཞིན་གཤེགས་པ་བདུན་གྱི་སྔོན་གྱི་སྨོན་ལམ་གྱི་ཁྱད་པར་རྒྱས་པའི་
མདོ་ལས་འབྱུང་བ་བཞིན་དུ། མཆོད་པའི་ཚོགས་སྦྱར་བའི་ཕོ་བྲང་གི་དཀྱིལ་
འཁོར་འདིར། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་བདུན་དང༌། སྟོན་པ་བཅོམ་ལྡན་འདས་དཔལ་ཤཱཀྱ་ཐུབ་པ་འཁོར་
དང་བཅས་པ་སྤྱན་དྲངས་ནས། མཚན་ནས་བརྗོད་དེ། ཕྱག་འཚལ་བ་དང་།
མཆོད་ཅིང་དེ་དག་གི་སྔོན་གྱི་སྨོན་ལམ་ཁྱད་པར་ཅན་དང་། མཐུན་པར་སྨོན་
ལམ་བཏབ་པ་དང་དེ་དག་གི་སྤྱན་སྔར། སྡིག་པ་བཤགས་པ་དང་། དགེ་བ་ལ་
རྗེས་སུ་ཡི་རང་བ་དང་། སྐུལ་ཞིང་གསོལ་བ་བཏབ་པ་ལསྩོགས་པའི་བསོད་
ནམས་ཅི་བགྱིས་པའི་སྟོབས་དང་། དེ་དག་གི་མཐུ་དཔལ་དང་བྱིན་གྱིས་བརླབས་
ཀྱི་སྟོབས་ཀྱིས་ལྷ་སྲས་ཁྲི་སྲོང་ལྡེ་བཙན་གྱི་ཞལ་སྔ་ནས། ཐོག་མ་མ་མཆིས་པའི་
འཁོར་བ་ནས་བསགས་པའི་སྡིག་པ་དང་སྒྲིབ་པ་ཅི་མངའ་བ་ཐམས་ཅད་བྱང་བར་
གྱུར་ཅིག སྐུ་ལ་སྙུན་མི་མངའ་ཞིང་སྐུ་ཚེ་རིང་བ་དང་། དབུ་རྨོག་བཙན་པ་དང་།
ཆབ་སྲིད་འཇམ་དར་ཆེ་བ་དང་། འཇིག་རྟེན་ལས་འདས་པའི་དཔལ་ཕུན་སུམ་
ཚོགས་པ་ལ་མངའ་བརྙེས་པར་གྱུར་ཅིག མཐར་ཡང་ཚོགས་གཉིས་ཡོངས་སུ་
-179-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
རྫོགས་ནས་གཡུང་དྲུང་གི་སྐུ་ཆོས་ཀྱི་རྒྱལ་པོ་སངས་རྒྱས་བཅོམ་ལྡན་འདས་ཀྱི་གོ་
འཕངས་རྙེད་པར་གྱུར་ཅིག ཆབ་འོག་ཏུ་གཏོགས་པའི་འབངས་ཐམས་ཅད་ཀྱང་
ཕྱི་ནང་གི་གནོད་པ་ཐམས་ཅད་རབ་ཏུ་ཞི་ཞིང་བདེ་སྐྱིད་ཕུན་སུམ་ཚོགས་པ་དང༌།
བླ་ན་མེད་པའི་བྱང་ཆུབ་ཆེན་པོ་ཐོབ་པར་གྱུར་ཅིག ཡུལ་ཁམས་ཐམས་ཅད་དུ་
ཡང་མི་ནད་དང་། ཕྱུགས་ནད་དང་། ལོ་ཉེས་དང་། དགྲའི་གནོད་པ་དང་། བཀྲ་
མི་ཤིས་པའི་བག་ཅི་ཡང་མི་འབྱུང་བ་དང། ཆར་ཆུ་དུས་སུ་ལྡང་བ་དང་། ལོ་
ཕྱུགས་འཕེལ་ཞིང་རྒྱས་པ་དང་། བདེ་སྐྱིད་ཀྱི་དཔལ་ཕུན་སུམ་ཚོགས་པ་དང་ལྡན་
པར་གྱུར་ཅིག སེམས་ཅན་ཐམས་ཅད་ཀྱང་བདེ་བ་ཐམས་ཅད་དང་ལྡན་ཞིང་།
འཇིག་རྟེན་གྱི་ཁམས་དེ་དག་ཏུ་སྐྱེས་ནས། སངས་རྒྱས་བཅོམ་ལྡན་འདས་དེ་དག་
གི་ཞལ་མཐོང་སྟེ། གདམས་ངག་ཐོབ་ནས་ཚོགས་གཉིས་རྫོགས་ཏེ། སངས་རྒྱས་
པར་གྱུར་ཅིག ཁྱད་པར་དུ་ཡང་དམ་པའི་ཆོས་ཡུན་རིང་བར་གནས་ཤིང་སྒོ་
ཐམས་ཅད་ནས་དར་ཞིང་རྒྱས་པར་གྱུར་ཅིག དེ་ནས་བཟོད་པ་གསོལ་ཞིང་གཤེགས་སུ་
གསོལ་བ་ནི། །
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་བདུན་འཁོར་དང་བཅས་པ་དང༌། སྟོན་པ་བཅོམ་ལྡན་
འདས་དཔལ་ཤཱཀྱ་ཐུབ་པ་འཁོར་དང་བཅས་པ་གདན་འཛོམ་པའི་སྤྱན་སྔར། ཆེ་
གེ་མོ་ལསྩོགས་པ་འགྲོ་བ་མང་པོའི་དོན་མཛད་པར་གསོལ་བའི་སྐབས་འདིར།
བདག་ཅག་དུས་ངན་པའི་སེམས་ཅན་སྤྱོད་པ་དམན་ཞིང་མ་དག་པས། མ་འཚལ་
བ་དང་། བག་མ་མཆིས་པའི་དབང་གིས། ལུས་ངག་ཡིད་གསུམ་གྱི་སྤྱོད་པ་ཉོན་
མོངས་པ་དང་འདྲེས་པ་དང་། མཆོད་པའི་དངོས་པོ་ཆུང་ཞིང་ངན་པ་དང་། གཙང་
-180-



དེ་བཞིན་གཤེགས་པ་བདུན་གྱི་སྨོན་ལམ་ཁྱད་པར་རྒྱས་པའི་གཟུངས་བཀླག་པའི་ཆོ་ག་མདོ་སྡེ་ལས་བཏུས་པ།
སྦྲས་མ་ཕྱེད་པ་དང་། མདོ་ལས་འབྱུང་བའི་ཆོ་ག་བཞིན་དུ་མ་ལྕོགས་པ་ལསྩོགས་
པ་འཁྲུལ་ཅིང་ནོངས་པ་ཐམས་ཅད་འཕགས་པ་ཐུགས་རྗེ་ཆེན་པོ་དང་ལྡན་པ་
རྣམས་ལ། བཟོད་པ་གསོལ་ཞིང་མཆིས་ན། ཐུགས་བརྩེ་བར་དགོངས་ཏེ། བཟོད་
པར་བཞེས་ཤིང་འཕྲལ་དང་ཡུན་དུ་བདག་ཅག་གི་སྒྲིབ་པར་མི་འགྱུར་བར་བྱིན་
གྱིས་བརླབ་ཏུ་གསོལ། ཁྱེད་ཀྱིས་སེམས་ཅན་དོན་ཀུན་མཛད། །རྗེས་སུ་མཐུན་
པའི་དངོས་གྲུབ་གསོལ། །སངས་རྒྱས་ཡུལ་དུ་གཤེགས་ནས་ཀྱང་། །སླར་ཡང་
ཐུགས་རྗེས་བྱོན་པར་མཛོད། །མགོན་པོ་ཐུགས་རྗེ་ཆེན་པོ་དང་ལྡན་པ་རྣམས་
བདག་ཅག་དང་སེམས་ཅན་མ་ལུས་པའི་དོན་མཛད་ལགས་ཀྱི། སོ་སོའི་ཞིང་
ཁམས་སུ་འཁོར་དང་བཅས་པ་གཤེགས་སུ་གསོལ། སློབ་དཔོན་ཞི་བ་འཚོས་
མཛད་པ། རྫོགས་སོ།། །།
-181-



༄༅། །ལས་ཀྱི་སྒྲིབ་པ་ཐམས་ཅད་རྣམ་པར་འཐག་པར་
བྱེད་པའི་ཆོ་ག་ཞེས་བྱ་བ་སྨན་བླའི་
སྒྲུབ་ཐབས་བཞུགས་སོ། །
ཇོ་བོ་རྗེ་དཔལ་ལྡན་ཨ་ཏི་ཤས་མཛད་པ།
རྒྱ་གར་སྐད་དུ། སརྦ་ཀརྨ་ཨཱ་བ་ར་ཎ་བི་ཤུདྡྷ་ཀ་ར་བི་དྷི། བོད་སྐད་དུ། ལས་
ཀྱི་སྒྲིབ་པ་ཐམས་ཅད་རྣམ་པར་འཐག་པར་བྱེད་པའི་ཆོ་ག རྗེ་བཙུན་སྒྲོལ་མ་ལ་
ཕྱག་འཚལ་ལོ། །བླ་མའི་ཞལ་སྔ་ནས་ཀྱི་བཀའི་གདམས་པས་བློའི་པདྨ་ཁ་བྱེ་བ།
སྙིང་རྗེས་རྒྱུད་བརླན་ཞིང་བྱང་ཆུབ་ཀྱི་སེམས་བརྟན་པས། མཎྜལ་ལ་སོགས་
པ་སྔོན་དུ་འགྲོ་བའི་ཆོ་ག་བྱས་ལ། སྙིང་བརྩེ་བའི་སེམས་ཀྱིས་རྫོགས་པའི་བྱང་
ཆུབ་ཀྱི་སེམས་བརྟན་པོར་བྱས་ནས། བསོད་ནམས་ཀྱི་ཚོགས་བསག་པར་བྱའོ།།
ཨོ་ཨ་ཀཱ་རོ་མུ་ཁཾ་སརྦ་དྷརྨཱ་ཎཾ་ཨཱ་དྱ་ནུ་ཏྤནྣ་ཏྭཱཏ། ཚིག་གི་དོན་རྗེས་སུ་དྲན་པས་ཇི་
ཙམ་ནུས་ངལ་གསོ་བར་བྱའོ། །དམ་བཅས་པའི་རྗེས་སུ་དྲན་པས་དེ་ཉིད་
ལས་ མ་བསྐྱོད་ བཞིན་དུ་ སེམས་ ཉིད་ སྒྲའི་རྣམ་པར་གྱུར་ པ་ ལ་ སོགས་ པས་
གཟུགས་ཀྱི་སྐུ་མངོན་པར་འབྱུང་བར་འགྱུར་རོ། །སྐུ་མདོག་སྔོན་པོ་ཞལ་གཅིག་
ཕྱག་གཉིས་པ། །ཨ་རུ་ར་དང་བདུད་རྩིའི་ལྷུང་བཟེད་བསྣམས། །སེམས་དཔའ་
གཉིས་པོ་སེར་དང་དཀར་བ་སྟེ། །ཉི་མ་ཟླ་བ་ཅིག་ཤོས་འདུད་པར་བྱེད། །རྣམ་
པར་དག་པའི་ཆོ་ག་རྫོགས་པར་བྱས་ལ། གཞན་ཐམས་ཅད་སྙིང་རྗེ་བྱང་ཆུབ་ལ་
-182-



-----
t
ལས་ཀྱི་སྒྲིབ་པ་ཐམས་ཅད་རྣམ་པར་འཐག་པར་བྱེད་པའི་ཆོ་ག
བཞག་ ནས། བཅོམ་ ལྡན་ འདས་ ཀྱི་ ཆོས་ ཀྱི་ སྐུ་ རྗེས་ སུ་དྲན་ པ་ བརྟན་ པོར་
བསྒོམས་ལ། བླ་མ་དམ་པའི་ཞལ་གྱི་གདམ་ངག་གི ཨོ་བྷི་ཥ་ཛེ་གྷོ་ཥ་ཛེ་མཧཱ་བྷེ་
ཥ་ཛེ་ས་མུངྒ་ཏེ་སྭཱ་ཧཱ། །ཞེས་ཇི་ཙམ་ནུས་པ་བཟླས་པ་བཅོམ་ལྡན་འདས་མདུན་དུ་
བཞུགས་པ་ལ་མཆོད་པ་དང་བསྟོད་པ་བྱས་ཏེ། བཅོམ་ལྡན་འདས་རྗེ་བཙུན་དེ་
ཉིད་ཀྱི་སྨོན་ལམ་ཆེན་པོ་བཅུ་གཉིས་པོ་ལན་གཅིག་བརྗོད་པར་བྱའོ། །དེའི་རྗེས་
ལ་རྨི་ལམ་གྱི་ཤེས་པས་དགེ་བའི་ལས་ལ་འབད་པར་བྱའོ། །ཐུན་མཚམས་སུ་ཇི་
འཇིགས་ལ་སོགས་པའི་གནོད་སྦྱིན་ཆེན་པོ་བཅུ་གཉིས་ལ་གཏོར་མ་དབུལ་བར་
བྱའོ། །གཞན་ཡང་ཐུན་མཚམས་སུ་བཅོམ་ལྡན་འདས་དེ་ཉིད་ཀྱི་མདོའི་པུ་ཏི་
བཀླགས་དང་ཁ་ཏོན་དུ་གདོན་པར་བྱའོ། །གལ་ཏེ་ལས་ཀྱི་སྒྲིབ་པ་ཤིན་ཏུ་ཆེ་ན་
མདོ་དེ་ཉིད་ནས་གསུངས་པའི་ཆོ་ག་རྫོགས་པར་བྱའོ། །ལས་ཀྱི་སྒྲིབ་པ་ཐམས་
ཅད་རྣམ་པར་འཐག་པར་བྱེད་པའི་ཆོ་ག་སློབ་དཔོན་ཆེན་པོ་དཔལ་མར་མེ་མཛད་
ཡེ་ཤེས་ཀྱི་ཞལ་སྔ་ནས་མཛད་པ་རྫོགས་སོ།། །།
པཎྜི་ཏ་དེ་ཉིད་དང་ལོ་ཙཱ་བ་ནག་ཚོ་ཚུལ་ཁྲིམས་རྒྱལ་བས་བསྒྱུར་བའོ། །
-183-



༄༅། །དེ་བཞིན་གཤེགས་པ་བརྒྱད་འཁོར་དང་
བཅས་པ་ལ་གསོལ་བ་གདབ་པའི་
གདམས་པ་བཞུགས་སོ། །
མཆིམས་ཆེན་པོ་ནམ་མཁའ་གྲགས་ཀྱིས་མཛད་པ།
ཕན་བདེ་མ་ལུས་འབྱུང་བའི་གཞི། །རྒྱལ་བ་ཀུན་ལ་ཕྱག་འཚལ་ཏེ། །
རྒྱལ་བ་སྲས་བཅས་མཉེས་པའི་ཐབས། །མཆོད་པའི་རིམ་པ་བཤད་པར་བྱ། །
བདེ་བར་གཤེགས་པ་བརྒྱད་འཁོར་དང་བཅས་པ་ལ་གསོལ་བ་གདབ་པའི་ཚུལ་
ལ་གསུམ་སྟེ། ཇི་ལྟར་བྱོན་པ་དང༌། མཆོད་པའི་ཕན་ཡོན་དང་། ཇི་ལྟར་རྗེས་སུ་
བསྒྲུབ་པར་བྱ་བའོ། །དང་པོ་ལ་གཉིས་ཏེ། སྤྱིར་བོད་ཡུལ་དུ་ཆོས་ཇི་ལྟར་བྱོན་པ་
དང༌། བྱེ་བྲག་ཏུ་དེ་བཞིན་གཤེགས་པ་བདུན་གྱི་མཆོད་པ་ཇི་ལྟར་བྱོན་པའོ། །
དང་པོ་ནི། འོ་སྐོལ་བོད་ཡུལ་འདིར་དང་པོ་ཆོས་ཀྱི་སྒྲ་ཙམ་ཡང་མེད་པའི་དུས་སུ།
རྒྱལ་ པོ་ གཉའ་ཁྲི་བཙན་པོ། དིང་ཁྲི་ཙན་པོ། མུ་ཁྲི་བཙན་པོ། གདགས་ཁྲི་བཙན་པོ། སྲིབ་ཁྲི་བཙན་པོ།
སོ་ཁྲི་བཙན་པོ། ༼ཁ་ཅིག་དེ་ལེགས་དྲུག༽མེ་ཁྲི་བཙན་པོ་སྟེ་གནམ་ལ་ཁྲི་བདུན་དུ་གྲག་པའི་རྒྱལ་པོ་བདུན་
འདས་པའི་རྗེས་ལ་མེ་ཁྲི་བཙན་པོའི་སྲས་ཁྲི་གྲི་གུམ་བཙན་པོའམ་ཡང་ན་སོ་ཁྲི་བཙན་པོ་བཞག་ནས། དྲུག་
པ་མེ་ཁྲི་སྟེ་གྲི་གུམ་བཙན་པོའི་སྲས་སྤུ་ལྡེ་གུང་རྒྱལ་བར་གྱི་སྟེང་ཅིག་དང་། དེ་ནས་ཐོ་ལེགས་གུ་རུ་ལེགས།
སོ་ལེགས། འབྲི་ཞི་ལེགས། ཨི་ཤོ་ལེགས། གཅེན་རི་གནམ་ཟི་ལེགས། གཅུང་ཟ་ནམ་ཟི་ལེགས་སྟེ། ས་ལ་
ལེགས་དྲུག་དང༌། ལྡེ་བཙན་པོའི་སྲས་ཁྲི་གྲི་གུམ་བཙན་པོ་ཡིན་པས་ཁྲི་ནམ་འཕྲུལ་པོ་གཞུང་བཙན། ལྡེ་
-184-



དེ་བཞིན་གཤེགས་པ་བརྒྱད་འཁོར་དང་བཅས་པ་ལ་གསོལ་བ་གདབ་པའི་གདམས་པ།
རྨེན་བུ། ལྡེ་སྣོམ་ནམ། ལྡེ་རྣོལ་པོ། ལྡེ་སེ་སྣོལ་ནམ། ལྡེ་རྨུན་ནམ། ལྡེ་བསེ་སྣོལ་པོ། ལྡེ་རྒྱལ་པོ་སྟེ། ལྡེ་
བརྒྱད་དང་། རྒྱལ་ཐོ་རེ་ལོང་བཙན་ཁྲི་བཙན་ནམ། ཁྲི་སྒྲ་དཔུངས་བཙན་ཁྲི་ཐོག་རྗེ་ཐོག་བཙན་སྟེ་བཙན་
བཞིའི་བར་རོ། །གྲི་གུམ་བཙན་པོའི་རིང་ལ་སོག་ཡུལ་དང་ཞང་ཞུང་ནས། བོན་བྱུང་
ནས་ཐོ་ཐོ་རི་སྙན་ནམ་གྱི་ཡབ་ཁྲི་ཐོག་རྗེ་ཐོག་བཙན་གྱི་བར་བཙད་པོ་གདུང་
རབས་མང་པོའི་བཅུ་དགུར་བར་དུ་བོན་དར་བ་གདའ། དེ་ནས་རྒྱལ་པོ་མ་སྐྱེས་དགྲའི་བུ་
མོ་ལྷ་མོ་དྲི་མ་མེད་པས་ཞུས་པ་ལས། དེ་བཞིན་གཤེགས་པ་མྱ་ངན་ལས་འདས་
ནས་ལོ་ཉི་སྟོང་ལྔ་བརྒྱ་ན་གདོང་དམར་ཅན་གྱི་ཡུལ་བྱང་ཕྱོགས་སུ་བསྟན་པ་རྒྱས་
པའི་དམ་པའི་ཆོས་འབྱུང་བར་འགྱུར་རོ། །ཞེས་འབྱུང་བ་དང་མཐུན་པའི་ཚེ་ཁྲི་ཐོག་རྗེ་ཐོག་
བཙན་གྱི་སྲས་བྱང་ཆུབ་སེམས་དཔའ་ཀུན་ཏུ་བཟང་པོའི་སྤྲུལ་པ། ལྷ་ཐོ་ཐོ་རི་སྙན་
ཤལ་བཙན་ཡང་ཟེར་གྱི་སྐུ་རིང་ལ་དམ་པའི་ཆོས་ཀྱི་དབུ་བརྙེས་ཏེ། ཇི་ལྟར་བརྙེས་ན་ལ་
ལ་ན་རེ་ཤེལ་གྱི་མཆོད་རྟེན་བང་རིམ་བཞི་པ་ཞིག་བྱོན་ཟེར། ལ་ལ་ན་རེ་མུ་དྲའི་
ཕྱག་རྒྱ་ཟེར་ནས་གཙུག་གཏོར་དྲི་མ་མེད་པ་ཡིན་ནམ་ཡང་ཟེར། རྟེན་འབྲེལ་སྙིང་
པོ་ཡིན་ནམ་ཡང་ཟེར་ཏེ། དེ་ལྟ་བུ་བྱོན་པ་ལས་ཆོས་ཀྱི་རྣམ་གཞག་ནི་མེད། དེ་ལ་
བོན་གྱི་ཐ་སྙད་དང་བསྟུན་ནས་གཉན་པོ་གསང་བར་མཚན་བཏགས་གཡུ་སྔོ་དང་གསེར་སྐྱེམས་
ལ་སོགས་པས་གསོལ་མཆོད་བྱས་པས་བདེ་སྐྱིད་ཇེ་ཆེར་ཐལ་རྒྱལ་པོ་བགྲེས་པ་མུ་འགྲམ་སེ་
བ་ཡང་དགུང་ལོ་དྲུག་ཅུ་ལོན་པ་ལྟ་བུར་གྱུར་ སྐད་ དེ། དེ་ ལྟར་ ཐོག་མར་དམ་པའི་ཆོས་ཀྱི་དབུ་
བརྙེས་ པར་ གདའ། དེ་ ནས་ དེའི་སྲས་ཁྲི་གཉའ་ཟུང་བཙན། དེའི་སྲས་འབྲོ་མཉེས་ལྡེའུ་དེའི་སྲས་
སྟག་རི་གཉན་གཟིགས་དེའི་སྲས་གནམ་རི་སྲོང་བཙན་ཡིན་པས་གདུང་རབས་ལྔ་ཙམ་རྒྱལ་པོ་ཁྲི་
སྲོང་བཙན་སྒམ་པོའི་སྐུ་རིང་ལ་སངས་རྒྱས་དཀོན་མཆོག་གི་རྟེན། ལྷ་ས་ར་མོ་ཆེ་
དང་། འཕྲུལ་སྣང་དང༌། མཁར་བྲག་དང་། བྲག་དམར་མགྲིན་བཟངས་ལ་སོགས་པ་བྱ་
བས་པ
-185-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
བ་ཡང་བཞེངས་པ་ལགས་སམ་མཆི། ཆོས་ཀྱི་རྟེན་ལ་པཎྜི་ཏ་ཁ་ཆེ་ཨ་ནན་ཏ་དང་
ལོཙཱ་བ་ཐོན་མི་སཾ་བོ་ཊ་ལ་སོགས་པ་རྩོད་མེད་དུ་དཀོན་མཆོག་སྤྲིན་བསྒྱུར་བར་
བྱེད། དཔང་སྐོང་དང་། གཙུག་ཏོར་དྲི་མེད་ཀྱང་འདིའི་དུས་སུ་བསྒྱུར་བ་ལགས་
སམ་མཆི། དགེ་འདུན་གྱི་རྟེན་དངོས་མེད། སྤྱིར་འབངས་རྣམས་དགེ་བ་བཅུའི་
ཁྲིམས་ལ་བཀོད་པས་ཆོས་ཀྱི་སྲོལ་བཏོད། དེ་ནས་སྲོང་བཙན་སྒམ་པོའི་སྲས་གུང་སྲོང་གུང་
བཙན། དེའི་སྲས་མང་སྲོང་མང་བཙན། དེའི་སྲས་འདུས་སྲོང་མང་རྗེ་རླུང་ནམ། དེའི་སྲས་མེས་ཨག་ཚོམ།
ཁྲི་ལྡེ་གཙུག་བརྟན་ཡིན་པས། ཇོ་མོ་མོན་ཟ་ཁྲི་ལྕམ་གྱི་སྲས་ཡིན་ཏེ་དེས་ལོ་བཅུ་གསུམ་ནས་བཅོ་བརྒྱད་ཀྱི་
བར་ལོ་ལྔ་རྒྱལ་སྲིད་བཟུང་ནས་ལོ་བཅོ་བརྒྱད་ལ་འདས་ཏེ། སླར་ཡང་ཡབ་ཀྱི་རྒྱལ་སྲིད་བསྐྱངས་ཤིང་སྤྱིར་
དགུང་ལོ་བརྒྱད་ཅུ་རྩ་གཉིས་བཞུགས་ཏེ་ཕྱིས་ཐུགས་རྗེ་ཆེན་པོ་བཅུ་གཅིག་ཞལ་གྱི་ཐུགས་ཀར་ཐིམ་པར་
གྲགས་སོ། །གདུང་ རབས་ལྔ་ཙམ་ན་ ཁྲི་ལྡེ་གཙུག་བརྟན་གྱི་སྲས་འཇམ་དཔལ་ གྱི་སྤྲུལ་པ་
རྒྱལ་པོ་ཁྲི་སྲོང་ལྡེ་བཙན་གྱི་སྐུའི་རིང་ལ་སངས་རྒྱས་ཀྱི་རྟེན་བསམ་ཡས་ལྷུན་
གྱིས་གྲུབ་པའི་གཙུག་ལག་ཁང་ལ་སོགས་པ་བཞེངས། ཆོས་ཀྱི་རྟེན་ལོཙྪ་བ་བེ་རོ་ཙ་ན་ལ་
སོགས་པས། སྟོང་ཕྲག་བརྒྱ་པ་ལ་སོགས་པ་བསྒྱུར། དགེ་འདུན་གྱི་རྟེན་སད་མི་
བདུན་ལ་སད་ནས་འབངས་གཅེས་ཕྲུག་སུམ་བརྒྱ་དུས་གཅིག་ལ་རབ་ཏུ་ཕྱུང་སྟེ་
བླའི་མཆོད་གནས་སུ་མཛད་དེ་ཆོས་དར་བར་མཛད་དོ།། །། །
གཉིས་པ་བྱེ་བྲག་ཏུ་དེ་བཞིན་གཤེགས་པ་བདུན་གྱི་མཆོད་པ་ཇི་ལྟར་བྱོན་
པ་ནི། རྒྱལ་པོ་དེས་རྒྱ་གར་ཤར་ཕྱོགས་ཟ་ཧོར་གྱི་རྒྱལ་པོའི་སྲས། གཞི་ཐམས་
ཅད་ཡོད་པར་སྨྲ་བ་ལས་རབ་ཏུ་བྱུང་བ་མཚན་ཞི་བ་འཚོ་ཞེས་བགྱི་བ་ཡོན་ཏན་གྱི་
མཚན་དུ་གསོལ་བ། སློབ་དཔོན་བོ་དྷི་སཏྭ་ཞེས་ གྲགས་པ། ཐུགས་དམ་གྱི་ལྷ་
འཕགས་པ་འཇམ་དཔལ་གྱི་ཞལ་གཟིགས་ཤིང་ཆོས་དངོས་སུ་གསན་པ། བདག་
-186-



དེ་བཞིན་གཤེགས་པ་བརྒྱད་འཁོར་དང་བཅས་པ་ལ་གསོལ་བ་གདབ་པའི་གདམས་པ།
གཞན་མཉམ་ རྗེའི་ བྱང་ཆུབ་ཀྱི་ཐུགས་མངའ་བ་ཤེས་བྱ་རིག་པའི་གནས་ལྔ་
མཁྱེན་པ་དེ་སྤྱན་དྲངས་ནས་བོད་དུ་བསྟན་པ་དར་བར་མཛད་པའི་ཚེ་སློབ་དཔོན་
གྱིས་རྒྱལ་པོའི་སྐུའི་རིམ་གྲོ་དང་། ཚོགས་གཉིས་སྤེལ་བའི་སླད་དུ་ཆོ་ག་འདི་
དང་། གཙུག་ གཏོར་དྲི་མེད་ ཀྱི་ གཟུངས་ མཆོག་ གཉིས་ མཛད། འདི་ ལ་ རྒྱས་
འབྲིང་ བསྡུས་ གསུམ་དུ་བཞུགས་ པ་ ལས། རྒྱལ་ པོ་དེ་ ཉིད་ ཀྱིས་ ཀྱང་། ཆོ་ག་
འབྲིང་པོ་དར་བ་འདིའི་མཆོད་པ་ཐུགས་དམ་དུ་བཟུང་ནས་ཕྱག་ལེན་དུ་མཛད་
པས་རྒྱལ་པོའི་མངའ་ཐང་ཡང་ཆེར་འཕེལ་ཞིང་རྒྱས་པར་གྱུར་པ་ལགས་སྐད།
རྒྱལ་པོ་ཁྲི་སྲོང་ལྡེ་བཙན་གྱི་དགུང་ལོ་བཅུ་གསུམ་ལ་ཡབ་འདས་ཏེ། དེ་ནས་ལྔ་བཅུ་རྩ་དྲུག་གི་བར་རྒྱལ་
སྲིད་བསྐྱངས་ནས་ལྔ་བཅུ་རྩ་དྲུག་ལ་ཟུར་འཕྲང་དུ་འདས་སྐད། རྒྱལ་ པོ་ དེའི་ སྲས་ སྔ་ མ་ མུ་ནེ་
བཙན་པོ་དང་། མུ་ཏིག་བཙན་པོ་གཉིས་ཡིན། མུ་ནེ་བཙན་པོས་ལོ་གཉིས་ཅུང་མེད་ཙམ་རྒྱལ་
སྲིད་བཟུང་ནས་འདས་སྐད། སྲས་ཕྱི་མ་ཁྲི་ལྡེ་སྲོང་བཙན་ཡིན་ཏེ། སད་ན་ལེགས་མཇིང་
ཡོན་ཞེས་གྲགས་པ་དེས་རྒྱལ་སྲིད་བཟུང་ནས་ལྷ་ས་སྐར་ཆུང་བཞེངས། དེ་ལ་
སྲས་གཙང་དར་རལ་པ་ཅན་མཆེད་གསུམ་བྱ་བར་གྲགས། ལྷེབ་རྗེ་ལ་སོགས་པ་ལྷུན་
གྲུབ་སྟེ་ལྔ་ཙམ་ཡོད་པ་ལགས་སམ་ཡང་མཆི། དེ་རྣམས་ལས་གཙང་མས་རྒྱལ་སྲིད་
མ་བཟུང་ལ། གཅུང་པོ་དཔལ་ཕྱག་ན་རྡོ་རྗེའི་སྤྲུལ་པ་ཁྲི་གཙུག་ལྡེ་བཙན་རལ་པ་
ཅན་ གྱིས་རྒྱལ་སྲིད་བཟུང་སྟེ་སྐུའི་རིང་ལ་བསྟན་པ་ལེགས་པར་གཏན་ལ་ཕབ་ནས་
དར་ཞིང་རྒྱས་པར་མཛད་དེ་འུ་འཇངས་ཟེར་ཤང་རྡོ་དཔེ་མེད་ཀྱི་གཙུག་ལག་ཁང་
བཞེངས། མངའ་ཐང་ཡང་དེ་དུས་ཁོ་ན་ཆེ་བ་ལགས་མཆི། དེ་ནས་རྒྱལ་པོ་དེ་
བློན་པོ་སྡིག་ཅན་དག་གིས་བཀྲོངས་ཏེ། གཅུང་པོའམ་བར་པ་ཁྲི་དར་མ་ཨུ་དུམ་
བཙན་གྱིས་རྒྱལ་སྲིད་བཟུང་སྟེ་སངས་རྒྱས་ཀྱི་བསྟན་པ་བསྣུབས་ནས་རྒྱལ་པོ་དེ་
-187-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ཡང་ཡེར་པའི་བྲག་ལ་བཞུགས་པའི་ལྷ་ལུང་དཔལ་གྱི་རྡོ་རྗེས་བཀྲོངས་པ་ལགས་
མཆི། རྒྱལ་པོ་དེ་ལ་བཙུན་མོ་གཉིས་ཡོད་པའི་ཆེན་མའི་ཚེ་སྤོང་ཟ་ཡུམ་ཆེན་བཙུན་མོ་
འཕན་ཞེས་པ། སྲས་འོད་སྲུངས་དང་ཆུན་མ་ འབལ་ཟ་འཕན་རྒྱལ་ཞེས་པའི། སྲས་ཡུམ་བརྟན་
གཉིས་ལགས་པར་གདའ། དགེ་བཤེས་ཉིང་ཕུག་པའི་ཞལ་ནས་དེ་དུས་ན་ལྷ་
ལུང་ཤེལ་གྱི་རྡོ་རྗེ་བྱ་བ་ལ་འདིའི་ལུང་བཀའ་མ་ཆད་པར་ཡོད་པར་གདའ་གསུང་
སྐད། དེ་ལ་རྒྱལ་པོ་གནམ་ལྡེ་འོད་སྲུངས་ཀྱིས་ཞུས། དེའི་སྲས་དགེ་འཁོར་བཙན་དང་གཡུ་
དྲུང་འཁོར་བཙན་དང་གསུམ་ཡོད་པའི་ཆེ་ཤོས། མངའ་བདག་ དཔལ་ འཁོར་ བཙན་ ལགས་
སྐད། མངའ་བདག་དཔལ་འཁོར་བཙན་ལ་བཙུན་མོ་མཆིམས་ཟ་མུ་ནེ་འོད་དང་སྣ་ནམ་ཟ་མཚོ་བཙུན་ཞེས་
བྱ་བ་གཉིས་ཡོད་པ་ལས། དེའི་ མཆིམས་ཟའི་སྲས་ལྷ་བཀྲ་ཤིས་བརྩེགས་པ་དཔལ་དང་།
གནའ་ནམ་ཟའི་སྲས་ལྷ་སྐྱིད་ལྡེ་ཟེར་ལྡིང་ཉི་མ་མགོན་གཉིས་ལགས་པར་གདའ། དང་
པོས་ཡུལ་དབུས་ཀྱི་རྒྱལ་སྲིད་བཟུང་བ་ལགས་པར་གདའ། གཉིས་པ་རྗེ་ལ་ཁེང་
ལོག་བྱུང་བའི་དུས་སུ་མངའ་རིས་སྟོད་ཀྱི་རྒྱལ་པོར་བརྫངས་པའི་ཚེ་ཡབ་ཀྱི་ཞལ་
ནས། དེ་ན་བྲུ་ཤ་དང་སྦལ་ཏི་དང་གུ་གེ་ལ་སོགས་པ་མཐའ་འཁོབ་ཀྱི་ས་རྒོད་
བར་ཆད་མང་བས། འདི་གཉིས་དགོས་པ་ཡིན་གྱིས་ཞེས་གསུང་ནས་སྐུའི་རིམ་
གྲོར་མཆོད་ པ་འདི་དང་། གཙུག་གཏོར་དྲི་མེད་ ཀྱི་གཟུངས་ཆོག་བསྐུར་བར་
གདའ། དེའི་ཚེ་བློན་པོ་ཅོག་རོ་ལེགས་སྒྲ་ལྷ་ལེགས་དང་། པ་ཚབ་རིན་ཆེན་སྡེ་
གཉིས་ཀྱི་གཙང་བྱེ་མ་གཡུང་དྲུང་ཐུག་པ་བསྐྱལ་ནས། ཅོག་རོས་ན་བཟའ་སྤྱང་
ཐུལ་ཅིག་ཕུལ། པ་ཚབ་ཀྱིས་ཆིབས་དྲིའུ་གཅིག་ཕུལ། རྒྱལ་བུའི་ཞལ་ནས་གལ་
སྟེ་བདག་གིས་མངའ་རིས་སུ་རྒྱལ་སྲིད་འདྲ་བ་ཟིན་སྲིད་ན་ཁྱེད་གཉིས་ལ་ཞུ་རྒྱུ་འདྲ་
བ་ཡོད་པས་ཐུགས་ལ་ཐོག་ཅིག་གསུངས་ནས་རྒྱལ་བློན་གསུམ་འབྲལ་མི་ཕོད་
-188-



དེ་བཞིན་གཤེགས་པ་བརྒྱད་འཁོར་དང་བཅས་པ་ལ་གསོལ་བ་གདབ་པའི་གདམས་པ།
བཞིན་དུ་བྲལ་ནས་བློན་པོ་གཉིས་མར་ལོག་ཅིང་རྒྱལ་བུ་ཡར་བྱོན་པའི་ཚེ་མངའ་
རིས་པ་རྣམས་ཀྱིས་ཡུལ་དབུས་ནས་རྒྱལ་བུ་ཅིག་བྱོན་ལོ་བྱ་བ་ཐོས་ནས་བསུ་བ་
བྱས་པའི་ཚེ། རིགས་ནི་སྤྱོད་པས་སྟོན་པར་བྱེད། ཅེས་པས་ རིགས་བཟང་པོར་
ཤེས་ནས་ལེགས་པར་ཁུར་ཏེ། རྒྱལ་སྲིད་ཚུགས་པ་བྱུང་བར་གདའ། དེ་ནས་སྔར་
གྱི་བློན་པོ་གཉིས་ལ་བུ་མོ་རེ་རེ་བླངས་པ་ལས། པ་ཚབ་ལ་ཚ་བོ་མ་བྱུང་། ཅོག་རོ་
ལ་ཚ་བོ་གསུམ་བྱུང་སྟེ། བཀྲ་ཤིས་ལྡེ་དང་། ཁ་ཅིག་དཔལ་གྱི་ལྡེ་ཆེ་ཤོས། བཀྲ་ཤིས་ལྡེ་བར་
པར་འཆད་མོད་ཀྱི་འདིར་དཔལ་གྱི་ལྡེ་དང་། ལྡེ་གཙུག་ལྡེ་སྟེ་སྟོད་ཀྱི་ལྡེ་གསུམ་མོ། །ཁྲི་
བཀྲ་ཤིས་བརྩེགས་པ་དཔལ་གྱི་སྲས་དཔལ་ལྡེ། འོད་ལྡེ། སྐྱིད་ལྡེ། གསུམ་བྱུང་བ་ལ་སྨད་ཀྱི་ལྡེ་གསུམ་ཞེས་
ཟེར་རོ། །དང་ པོ་ བཀྲ་ཤིས་ལྡེའི་སྲས་རྒྱལ་པོ་ཁོ་རེ་དང་། སྲོང་ངེ་གཉིས་སོ། ཁོ་རེ་ལ་
སྲས་ནཱ་ག་རཱ་ཛ་དང་། དེ་བ་རཱ་ཛ་གཉིས་སོ། །རྒྱལ་པོ་ཁོ་རེ་རྒྱལ་སྲིད་མཛད་པའི་
དུས་ན་མི་ཐ་མལ་པའི་ཆ་ལུགས་སུ་ཞུགས་ནས་ཕྱོགས་ཤིག་ན་ཕར་བྱོན་པའི་ཚེ་
མི་བརྗེ་བརྗེ་སྤྱང་སྤྱང་པ་ཞིག་གྲི་ཐོགས་ནས་ཕྱུགས་ཤིག་ཁྲིད་ནས་བྱུང་། ཅི་བྱེད་
གསུངས་པས་རྒྱལ་པོ་སྡིག་ཅན་ཀུན་གྱི་དཔྱ་མ་ཁྱེར་ནས་རྐུར་ཕྱིན་ཟེར། དེར་
རྒྱལ་སྲིད་ལ་ཐུགས་སྐྱོ་བ་སྐྱེས་ནས་རྒྱལ་སྲིད་གཅུང་པོ་སྲོང་ངེ་ལ་གཏད་དེ་ཡབ་
སྲས་གསུམ་ཀ་རབ་ཏུ་བྱུང་ནས་སངས་རྒྱས་ཀྱི་བསྟན་པ་ལ་ཤིན་ཏུ་ཕན་པར་བྱུང་
སྟེ༑ དེ་ལྷ་བླ་མ་ཡེ་ཤེས་འོད་བྱ་བ་ལགས་པར་གདའ་སྟེ་དེ་ལྟར་ན་རྒྱལ་པོ་གླང་དར་མས་
བསྟན་པ་བསྣུབས་ནས་གདུང་རབས་ལྔ་ན་ལྷ་བླ་མ་ཡེ་ཤེས་འོད་བྱོན་པ་ལགས་པར་གདའ། དགེ་ཤེས་
ཉིང་ཕུག་པའི་ཞལ་ནས་བཅོམ་ལྡན་འདས་སྨན་བླའི་སྤྲུལ་པ་ཡིན་ནོ། །བྱ་བ་
གསུང་སྐད། ལྷ་མོ་དྲི་མ་མེད་པའི་འོད་ཀྱིས་ཞུས་པ་ལས། རྒྱལ་པོ་འོད་ཀྱི་མཐའ་
ཅན་གྱིས་བྱང་ཕྱོགས་སུ་སངས་རྒྱས་ཀྱི་བསྟན་པ་ལ་ཕན་ཐོགས་པར་འགྱུར་རོ་
-189-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ཞེས་དང་། འཇམ་དཔལ་རྩ་རྒྱུད་ལས། གངས་ཅན་དུ་ནི་རྒྱལ་པོའི་རིགས། །ཡེ་
ཤེས་འོད་ཅེས་བྱ་བ་འབྱུང་། །ཞེས་པ་དང་། སྙིང་རྗེ་ཆེན་པོ་པད་མ་དཀར་པོ་
ལས། ཀུན་དགའ་བོ་མྱ་ངན་མ་བྱེད་སྨྲེ་སྔགས་མ་འདོན་ང་མྱ་ངན་ལས་འདས་
པའི་འོག་ཏུ་བྱང་ཕྱོགས་སུ་རྒྱལ་པོའི་རིགས་དགེ་སློང་ཡེ་ཤེས་འོད་ཅེས་བྱ་བ་
འབྱུང་སྟེ། དེས་ངའི་བསྟན་པ་རྒྱས་པར་བྱེད་དོ། །ཞེས་སོ། །རྒྱལ་པོ་སྲོང་ངེའི་
སྲས་ལྷ་ལྡེ། དེ་ལ་སྲས་གསུམ་མངའ་བདག་འོད་ལྡེ་དང་། ཕོ་བྲང་ཞི་བ་འོད་དང་།
ལྷ་བཙུན་པ་བྱང་ཆུབ་འོད་དོ། །དང་པོས་རྒྱལ་སྲིད་བཟུང་ཞིང་། གཉིས་པོ་རབ་ཏུ་
བྱུང་བ་ལགས་མཆི། འོད་ལྡེའི་སྲས་མངའ་བདག་རྩེ་ལྡེ་ལ་སོགས་པ་ལགས་སྐད།
དེ་ནས་རིམ་པར་བརྒྱུད་ནས། མངའ་རིས་ནས་འདི་བསྣམས་ཏེ་བྱོན་པའི་དགེ་
བཤེས་པ་ཀོར་ བྲག་ནག་ཏུ་བཞུགས་པ་ བྲག་ནག་པ་ སྣར་ཚུལ་ཁྲིམས་བྱང་ཆུབ་ཞེས་
གྲགས་པ་དེས་རྒྱལ་པོ་རྩེ་ལྡེ་ལ་ཞུས་ཤིང་བྲག་ནག་པ་དེ་ལ་ཕྱག་ཏུ་དར་བའི་བུ་ཆེན་དགེ་
བཤེས་ཞུ་ལྷན་པ་ཤེས་རབ་གྲགས་ཀྱིས་ཞུས། དེ་ལ་དགེ་བཤེས་ར་ཟ་བ་དར་མ་
རྒྱལ་མཚན་གྱིས་ཞུས། དེ་ལ་ཉེ་བར་འཛིན་པ་ཆེན་པོ་དཔལ་ལྡན་གྲོས་ཞུས། གྲོ་
ལ་མཆོག་ཟུང་ཞིག་གིས་ཞུས་ཤིང་གྲོ་དང་མཆོག་ཟུང་གཅིག་དང་བཅས་པ་ལ་ཁོ་བོས་ཞུས་
ཏེ༑ དེ་ལྟར་བརྒྱུད་པའི་ཚུལ་དེས་བརྒྱུད་པ་བར་མ་ཆད་པ་ལགས་སོ། །
གཉིས་པ་མཆོད་པའི་ཕན་ཡོན་ནི་དེ་ལ་ངེས་པའི་ཤེས་པ་སྐྱེས་ནས་སྤྲོ་
བས་འཇུག་པས་དགེ་བ་སྟོབས་ལྡན་དུ་འགྱུར་བའི་ཕྱིར་བརྗོད་པ་སྟེ། དེ་ཉིད་
སློབ་དཔོན་སངས་རྒྱས་ཡེ་ཤེས་ཀྱིས་གདམས་ངག་ལས་མཆོག་ཏུ་འཛིན་པའི་
སེམས་བསྐྱེད་ཡིན། དེ་ཡང་དངོས་པོ་ལ་གནས་པ་འགའ་ཞིག་གིས་མཚོན་པ་
ཙམ་སྟོན་པ་ཡིན་ལ། དེ་ལ་གསུམ་སྟེ། སྤྱིར་དཀོན་མཆོག་གི་མཆོད་པ་བྱས་པའི་
-190-



དེ་བཞིན་གཤེགས་པ་བརྒྱད་འཁོར་དང་བཅས་པ་ལ་གསོལ་བ་གདབ་པའི་གདམས་པ།
ཕན་ཡོན་དང་། ཁྱད་པར་དུ་དེ་བཞིན་གཤེགས་པ་བདུན་གྱི་མཆོད་པ་བྱས་པའི་
ཕན་ཡོན་དང་། ཁྱད་པར་བཅོམ་ལྡན་འདས་སྨན་གྱི་བླ་ལ་ཕྱག་དང་མཆོད་པ་
བྱས་པའི་ཕན་ཡོན་ནོ། །དང་པོ་ནི་དཔལ་ལྡན་གྲོའི་ཞལ་ནས་སྤྱིར་དཀོན་མཆོག་
ལ་མཆོད་པ་བྱ་བའི་སྐབས་ཡོད་པ་འདི་ཀུན་ཤིན་ཏུ་དཀོན་ཏེ། དེའི་རྒྱུ་མཚན་མི་ཁོམ་
པའི་གནས་བརྒྱད་ན་ཡེ་མེད་པ་ཡིན། འོ་སྐོལ་གྱི་སྐབས་ཐོབ་པ་འདི་ཀུན་ངོ་
མཚར་ཆེ་བ་ཡིན་ཏེ། དེའི་རྒྱུ་མཚན་གནས་སྐབས་དང་མཐར་ཐུག་གི་བདེ་ལེགས་
ཐམས་ཅད་འདི་ལས་འབྱུང་བ་ཡིན་ཞེས་གསུང་སྐད། ཁམས་གསུམ་དུ་སྐྱེས་པའི་
སེམས་ཅན་ཐམས་ཅད་བདེ་བ་འདོད་པར་བློ་མཐུན་པས་འཇིག་རྟེན་དང་འཇིག་
རྟེན་ལས་འདས་པའི་བདེ་ལེགས་ཐམས་ཅད་འབྱུང་བའི་རྒྱུ་དཀོན་མཆོག་མཆོད་
པ་ལ་བརྩོན་པར་བྱ་སྟེ། སའི་ སྙིང་པོ་འཁོར་ལོ་བཅུ་ པའི་མདོ་ལས། ཁམས་
གསུམ་དག་ན་བདེ་ཞིང་སྐྱིད་པ། །ཐམས་ཅད་དཀོན་མཆོག་མཆོད་ལས་བྱུང་བ།།
དེ་བས་བདེ་ཞིང་སྐྱིད་པར་འདོད་པས། །དཀོན་མཆོག་གསུམ་པོ་མཆོད་ལ་བརྩོན་
བྱ་ཞེས་པ་དང་། །རྒྱལ་བ་བློ་གྲོས་ཀྱི་མདོ་ལས་ཀྱང་། བསོད་ནམས་འདོད་པས་
དེ་བཞིན་གཤེགས་པ་ལ་མཆོད་པ་བྱའོ་ཞེས་བཤད་ལ། དཔལ་ལྡན་གྲོའི་ཞལ་
ནས་འོ་སྐོལ་རང་ད་ལྟ་མི་དང་མི་མ་ཡིན་གྱིས་མ་གཙེས་པར་རྩིག་ཕག་ཅིག་ཏུ་བློ་
བདེ་འབོལ་ལེ་དར་ཅིག་བསྡད་དུ་ཡོད་པའང་རྒྱུ་བསོད་ནམས་ལས་བྱུང་བ་ཡིན།
མི་བདེ་བ་རྐང་ལག་གི་སེར་ཀ་ཚ་བ་ཙམ་ཡང་རྒྱུ་བསོད་ནམས་མ་ཡིན་པ་ལས་
བྱུང་བ་ཡིན་པས། བསོད་ནམས་བསགས་པ་ལ་འབད་པར་བྱ་ཞེས་གསུང་སྐད།
ད་ལྟར་ རང་ཅག་བླ་མས་ཐུགས་ ལ་ འདོགས་པ། ཆོས་མཁས་ཤིང་ ཀུན་ གྱིས་
བཀུར་བར་འདོད་དེ་དེ་ཐམས་ཅད་རང་དགར་མི་འབྱུང་གི་རྒྱུ་བསོད་ནམས་བསགས་པ་
-191-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ལས་ འབྱུང་ སྟེ། ཁྱེའུ་གསེར་མདོག་དང་། བསོད་ནམས་སྟོབས་ཀྱི་རྟོགས་བརྗོད་ཀྱི། མདོ་ ལས།
མི་ལུས་ཐོབ་པ་བསོད་ནམས་ཀྱི། །དམ་པ་ ཕྲད་པ་བསོད་ནམས་ཀྱིས། །ཚུལ་
ཁྲིམས་དག་པ་བསོད་ནམས་ཀྱིས། །རིག་པ་མཁས་པའང་བསོད་ནམས་ཀྱིས། །
ཞེས་སོ། །བསོད་ནམས་ཀྱི་ཞིང་མཆོག་ཏུ་གྱུར་པ་དཀོན་མཆོག་གསུམ་ཡིན་ཚེ་
དཔག་མེད་འཆི་མེད་རྔ་སྒྲའི་རྒྱལ་པོའི་གཟུངས་ཟེར་ ཏེ། འཆི་མེད་རྔ་གྲའི་གཟུངས་ལ་སོགས་པ་ལས།
སངས་རྒྱས་ཡོན་ཏན་བསམ་མི་ཁྱབ། །ཆོས་ཀྱི་ཡོན་ཏན་བསམ་མི་ཁྱབ། །དགེ་
འདུན་ཡོན་ཏན་བསམ་མི་ཁྱབ། །བསམ་མི་ཁྱབ་ལ་དད་བྱས་ན། །རྣམ་པར་སྨིན་
པའང་ བསམ་ མི་ ཁྱབ། །ཅེས་ དང་། དཔུང་བཟངས་ཀྱིས་ཞུས་པ་ལས། ཇི་ ལྟར་ དཔེར་ན་
ནམ་མཁའ་མཐར་ཐུག་མེད་པ་ལ། །འདོམ་གྱིས་གཞལ་བས་ཚད་བཟུང་མེད་པ་
ལྟར། །དེ་བཞིན་དཀོན་མཆོག་གསུམ་ལ་བརྟེན་ནས་ཀྱང་ནི། །ཕན་གནོད་བྱས་པའི་དགེ་
སྡིག་མཐའ་མི་རྟོགས། །དགེ་དང་སྡིག་པ་བྱས་པའི་མཐའ་མི་དཔོག ཞེས་པ་དང༌།
སྤེལ་མར་བསྟོད་པ་ལས་རྐང་པ་དང་པོ་ནི་ཕྱོགས་གླང་གི་ཡིན། གང་ ཕྱོགས་གླང་གི་ཞིག་ ཆོས་ ལ་
མངོན་འདོད་ པས། །འདི་མན་ཆད་མ་ཏི་ཙི་ཏྲའི་ཡིན། ཁྱོད་ལ་ མ་ཏི་ཙི་ཏྲའི་བསུ་ བས་ དཔལ་
དུ་བྱེད། །བསྟེན་པས་བློ་གྲོས་མཆོག་ཏུ་འགྱུར། །བརྟེན་ན་འཇིགས་པ་མེད་པར་
མཛད་། །བསྙེན་བཀུར་བགྱིས་པས་བདེ་བར་འགྱུར། །ཞེས་སོ། །དཀོན་མཆོག་
གསུམ་ལ་བརྟེན་པའི་དགེ་བ་ནི་རྡོ་རྗེ་རིན་པོ་ཆེ་ལྟོར་ཟོས་པ་ལྟར་འཁོར་བའི་བདེ་
འབྲས་ཇི་ཙམ་བྱུང་ཡང་མི་བཟད་པར་མཐར་སངས་རྒྱས་ཐོབ་པ་ཡུལ་གྱི་ཆེ་བ་
ཡིན་ཏེ། མདོའི་ལུང་སྨན་གྱི་གཞི་ལས། གང་ཞིག་རྒྱལ་བ་རྣམ་འདྲེན་ལ། །བྱ་བ་ཆུང་
ངུའང་བྱེད་གྱུར་པ། །དེ་དག་མཐོ་རིས་སྣ་ཚོགས་དག །བགྲོད་ནས་བདུད་
རྩིའི་གོ་འཕང་འཐོབ། །ཅེས་ དང་། སངས་ རྒྱས་ཕལ་པོ་ཆེའི་ལེའུ་བཞི་བཅུ་རྩ་
-192-



དེ་བཞིན་གཤེགས་པ་བརྒྱད་འཁོར་དང་བཅས་པ་ལ་གསོལ་བ་གདབ་པའི་གདམས་པ།
གསུམ་པ་དེ་བཞིན་གཤེགས་པ་སྐྱེ་བ་འབྱུང་བ་བསྟན་པ་ལས། རྒྱལ་བ་དེ་དག་
ཐོས་མཐོང་མཆོད་ པ་ བྱས་པས་ ཀྱང་། །ཚད་མེད་པ་ཡི་བསོད་ནམས་ཕུང་པོ་
འཕེལ་བར་འགྱུར། །ཉོན་མོངས་འཁོར་བའི་སྡུག་བསྔལ་ཐམས་ཅད་སྤང་
བར་དུ། །འདུས་བྱས་འདི་ནི་བར་མ་དོ་ནི་ཟད་མི་འགྱུར། །སྐྱེས་པ་ཡུལ་ལས་རྡོ་
རྗེ་ཟོས་གྱུར་དེ་ལ་ནི།། ཞུ་བར་མི་འགྱུར་གདོན་མི་ཟ་བར་ཕྱིར་འབྱུང་འགྱུར། །དེ་
བཞིན་སྟོབས་བཅུ་རྣམས་ལ་མཆོད་བྱས་བསོད་ནམས་ཀྱི། །ཡེ་ཤེས་རྡོ་རྗེ་ཉོན་
མོངས་མ་ལུས་བཅོམ་པར་འགྱུར། །རྩྭ་སྐམ་སྤུངས་ པ་ རི་བོའི་ཆོག་ ཙམ་ཟེར་འདྲ་
ཡོད་གྱུར་ཀྱང་། །མེ་མདག་ཉུངས་འབྲུ་ཙམ་གྱིས་དེ་དག་འཚིག་འགྱུར་ཏེ་ཟེར། །དེ་
བཞིན་བདེ་གཤེགས་མཆོད་པ་ཅུང་ཟད་ཅིག་བྱས་ཀྱང་། །ཉོན་མོངས་ཐམས་ཅད་
འཚིག་བྱེད་མྱ་ངན་འདའ་རྒྱུར་བར་འགྱུར། །ཞེས་གསུངས་པ་དང་འདོད་པ་ལ་སོགས་
གང་ བཏང་བས། །སངས་རྒྱས་ལ་སོགས་རྟག་དུ་མཆོད། །ཤིང་སྐམ་མེ་ཡིས་
བསྲེགས་པ་བཞིན། །དེ་ཡི་འཁོར་བ་མྱུར་དུ་འཇིག །ཅེས་དང་ ལུང་སྨན་གྱི་གཞི་ལས།
སྔོན་ སངས་རྒྱས་ མཚན་དཔེ་དང་འོད་ཟེར་དང་བཅས་པས་མཛེས་པ་མཐོང་བ་། ལ་ བྲམ་ཟེ་ཞིག་
གིས་དད་ནས་ལམ་དུ། གསེར་གྱི་མདོག་ཅན་མིག་ཏུ་ལྟ་ན་སྡུག་པ་དང་། །དགའ་བའི་
འབྱུང་གནས་ཡོན་ཏན་ཀུན་དང་ལྡན། །མི་མཆོག་འདུལ་བ་ཁ་ལོ་སྒྱུར་བ་ལྷ་ཡི་ལྷ།།
སྲིད་པའི་རྒྱ་མཆོའི་ཕ་རོལ་ཕྱིན་བྱོན་ཟེར་པ་ལགས། །ཞེས་བསྟོད་པས་འཛུམ་པ་མཛད་
དེ། དེའི་རྒྱུ་ཞུས་པས། བཅོམ་ལྡན་འདས་ཀྱི་བཀའ་བསྩལ་པ། ཀུན་དགའ་བོ་བྲམ་ཟེ་
འདིས་དེ་བཞིན་གཤེགས་པ་ལ་ཚིགས་སུ་བཅད་པ་གཅིག་གིས། བསྟོད་པས་
བསྐལ་པ་ཉི་ཤུའི་བར་དུ་ངན་འགྲོ་ངན་སོང་ལོག་པར་མི་ལྟུང་། ལྷ་མིའི་ལུས་ཐོབ་ནས་
བར་མཐར་རང་སངས་རྒྱས་སུ་བསྟོད་འོས་ཞེས་པར་འགྱུར་རོ་ཞེས་སོ། །ཕན་ཡོན་དེ་
-193-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
དག་སངས་རྒྱས་ཞལ་བཞུགས་པའི་ཚེ་འབྱུང་གི་འདས་ནས་མི་འབྱུང་ངམ་སྙམ་ན།
བསམ་པ་དག་པ་ལ་ཁྱད་པར་མེད་པར་འབྱུང་སྟེ། གང་གིས་བཞུགས་པ་ལ་
མཆོད་དང་། །གང་གིས་མྱ་ངན་འདས་མཆོད་པ། །སེམས་ནི་དང་བར་མཉམ་པ་
ཡིས། །མཆོད་པའི་བསོད་ནམས་མཉམ་པར་འབྱུང་ཞེས་སོ། །དགེ་བཤེས་སྟོན་
པ་བྲང་ཁང་མཆོད་པ་ངན་པ་གཟིགས་པའི་ཚེ། དཀོན་མཆོག་མཆོད་པ་ལ་བརྩོན་
དུ་མཛོད་ཅིག་མཆོད་པ་ཞན་ན་བར་ཆད་མཆིའོ་ཞེས་གསུང་སྐད། དགེ་བཤེས་
རྣལ་ འབྱོར་ པ་ ཆེན་པོ་ཡང་ དཀོན་མཆོག་ ལ་ མཆོད་ པ་ ཕུལ་ ཞིང་ ཚོགས་ མ་
བསགས་ན་ཇི་ཞིག་ལྟར་རྐྱེན་རེ་དང་ཕྲད་པའི་ཚེ་ང་དགེ་སློང་དང་བྱང་ཆུབ་
སེམས་དཔའ་ཡིན་སྙམ་པའི་རྟོག་སྤྱོད་ཡེ་མེད་པར་ཉེས་སྤྱོད་ལ་ཐམས་ཅད་ཀྱིས་
འཇུག་པ་ཡིན་ཞེས་གསུང་། དགེ་བཤེས་པོ་ཏོ་སྐོར་པའི་ཞལ་ནས་འཇིག་རྟེན་པ་
དག་རི་འགོ་མཐོ་མཐོའི་འདྲེ་ལ་ལྷའི་མིང་གིས་བཏགས་ནས་མི་རེ་དགུ་རེ་དེ་ལ་
རེ་ཞིང་ལྷ་གསོལ་ཟེར་མོ་རེང་མོ་ཡང་ཟླ་བ་ངར་ངོ་དང་ཉི་མ་སྔ་དྲོ་ལ་གཏད་ནས་
ལྷ་གསོལ་ཟེར་ཞིང་སྒྲ་གསར་ནི་བྱས། སྲི་ར་སྒྲེ་ཤུ་རུ་གང་ཡོད་པ་ནི་ཁ་ཕྱེ་ཁྱིམ་
མཚེས་མོ་ལ་སོགས་པ་བློ་མཐུན་པ་དག་བསགས་ནས་ལྷ་ལ་གསོལ་མཆོད་བྱེད་
ན་འོ་སྐོལ་ལྷ་དཀོན་མཆོགས་གསུམ་མཉེས་པའི་སྐྱོན་བག་ཆགས་དང་བཅས་པ་
ནི་སྤངས། ལེགས་པའི་ཡོན་ཏན་མ་ལུས་པ་དང་ནི་ལྡན། ཐུགས་རྗེ་ཆེ་ལ་ཐབས་
མཁས་པ། འདོད་པའི་དོན་མ་ལུས་པ་འབྱུང་བའི་གཞིར་གྱུར་པ་ལ། མཆོད་པ་
ཅིའི་ཕྱིར་མི་བྱེད། ཅེས་གསུང་། དེས་ན་གཤིན་བསྔོ་བྱེད་པ་ན་དཀོན་མཆོག་གསུམ་གྱི་སྒྲ་ཐོས་
པ་དང་། དཀོན་མཆོག་གསུམ་ལ་དད་པ་ཐོབ་པ་དང་། དཀོན་མཆོག་གསུམ་ལ་སྐྱབས་སུ་འགྲོ་བ་གྱུར་ཅིག་
ཅེས་སྨོན་ལམ་དུ་འདེབས་པས། དཀོན་ མཆོག་ གསུམ་ གྱི་ སྒྲ་ ཐོས་ པ་ དང་། དད་ ཅིང་
-194-



དེ་བཞིན་གཤེགས་པ་བརྒྱད་འཁོར་དང་བཅས་པ་ལ་གསོལ་བ་གདབ་པའི་གདམས་པ། །
སྐྱབས་འགྲོ་བྱེད་པ་དག་སྨོན་པའི་གནས་ཡིན་པ་དང་། དཀོན་མཆོག་ལ་མཆོད་
པ་ལས་བདེ་ལེགས་ཐམས་ཅད་འབྱུང་བ་དང་སྐྱབས་འགྲོའི་བསླབ་བྱ་ཡིན་པས་
དེ་ལ་བརྩོན་པར་བྱ་སྟེ། བསྟོད་པ་བརྒྱ་ལྔ་བཅུ་པ་ལས། གང་ཞིག་ལ་ནི་ཉེས་པ་
ཀུན། །གཏན་ནས་ཡོང་ཡེ་མི་མངའ་ཞིང་། །གང་ལ་རྣམ་པ་ཐམས་ཅད་དུ། །ཡོན་
ཏན་ ཐམས་ ཅད་ གནས་ གྱུར་པ། །བསྟོད་པ་བརྒྱ་ལྔ་བཅུ་པ་ལས་གང་ཞིག་ལ་ནི་ཉེས་པ་ཀུན། །
གཏན་པ་ཡོང་ཡེ་མི་མངའ་ཞིང་། །གང་ལ་རྣམ་པ་ཐམས་ཅད་དུ། །ཡོན་ཏན་ཐམས་ཅད་གནས་གྱུར་པ། །
གལ་ཏེ་སེམས་ཤིག་ཡོད་ན་ནི། །དེ་ཉིད་ལ་ནི་སྐྱབས་འགྲོ་ཞིང་། །དེ་བསྟོད་དེ་ནི་
བཀུར་བ་དང་། །དེའི་བསྟན་ལ་གནས་པའི་རིགས་ཞེས་དང་། །སངས་རྒྱ་བཅོམ་
ལྡན་འདས་ལ་བསྟོད་པ་བསྔགས་འོས་བསྔགས་པའི་དཔེ་ལས་བསྟོད་པ་ལས།
སངས་རྒྱས་བཅོམ་ལྡན་འདས་ལ་བསྟོད་པ་བསྔགས་འོས་བསྔགས་པའི་དཔེ་ལས་བསྟོད་པ་ལས། སྙན་
ངག་རྩོམ་ལ་སྐལ་ཆེན་པོ། ཁྱོད་ལ་བརྟེན་ནས་བདག་གི་བློ། །དབྱར་ཁ་ཡི་ནི་ཆུ་
བོ་ བཞིན། །ཆུ་རུའང་ ཤིན་ཏུ་འཕེལ་བར་ཟེར་དཔག་ཏུ་མེད་པར་འགྱུར། །ཞེས་སོ། །
དེས་ན་ཇོ་བོ་ཆེན་པོ་རྗེ་ལྷ་ཅིག་གི་རྗེས་འཛིན་ཅིང་། དགེ་བཤེས་སྟོན་པའི་རྗེས་
སུ་འབྲང་བ་རྣམས་ཀྱིས་ཆོས་ཐམས་ཅད་ཁ་ཚིག་ཏུ་མི་བཏང་བར་འཕྲལ་གྱི་བྱ་བ་
ཕན་ཆད་ཆོས་ཀྱི་ལག་ལེན་དུ་བྱེད་དགོས། ཁྱད་པར་དུ་དཀོན་མཆོག་གི་མཆོད་
པ་འདི་དབུ་རུ་བྱང་ཕྱོགས་སུ་བྱོན་པའི་གང་ཟག་དམ་པ་རྣམས་ཀྱིས་ཕྱག་བཞེས་
ཀྱི་མཐིལ་ལྟ་བུར་གྱིས་སྲོལ་ཆེ་བར་བཏོད་པར་གདའ། འོ་སྐོལ་རང་ཡང་ཉམས་
ཆུང་ལ་སྒྱུས་མ་འཐུད་པར་བྱས། དལ་འབྱོར་རྙེད་པར་དཀའ་བ་དང་། འཆི་བ་མི་
རྟག་པ་དང་ལས་སྒྱུ་འབྲས་བསམས་པའི་གནད་ཀྱི་ཕུལ་ཏེ་སྙིང་ཐག་པ་ནས་
སངས་རྒྱས་ཀྱི་བསྟན་པའི་དངོས་གཞི་འདི་རང་ཡིན་སྙམ་པ་བྱེད་དགོས། ལུས་
-195-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ཀྱིས་སེམས་མ་ཐེག སེམས་ཀྱིས་ལུས་མ་ཐེག་ཉམ་མེ་ཉོམ་མེ་མགོ་མེད་
མཇུག་མེད་མི་རོ་ཆུས་ཁྱེར་བ་ལྟ་བུ་མི་བྱ་ང་ལ་འདི་ལྟ་བུ་དབུལ་དུ་ཡོད་པ་སྔོན་གྱི་
བསོད་ནམས་ལས་བྱུང་བ་ ཡིན། ཟ་མ་ བརྒྱ་ལ་ན་མ་སྟོང་ཙམ་ ཡིན་སྙམ་དུ་
བསམས་ལ་ བྱ། ད་ལྟ་ཐོབ་པར་དཀའ་བའི་མི་ལུས་ཕུན་སུམ་ཚོགས་པ་ཐོབ།
ཕྲད་པར་དཀའ་བའི་སངས་རྒྱས་ཀྱི་བསྟན་པ་དང་ཕྲད། ཕྲད་པ་ཙམ་དུ་མ་ཟད་དེ་
བསྟན་པ་ལས་ཕྱི་རོལ་དུ་མ་གྱུར་པར་དཀོན་མཆོག་ལ་མཆོད་པ་འདི་ལྟ་བུ་བྱར་
ཡོད་པའི་དུས་སུ་མི་བྱེད་ན་ནི་བྱེད་སྙམ་དུ་བསམས་ལ་བྱ། དེ་ཡང་མེ་ཏོག་དང་
མར་མེ་ལ་སོགས་པ་དགོས་པས་འགྲུབ་པར་དཀའོ་སྙམ་ན། དད་པ་ཡོད་ན་ཆུ་
གཙང་མ་ཡང་ཡང་ཕུལ་བས་ཆོག དེ་ཡང་མི་དགོས་ཏེ། སངས་རྒྱས་ཀྱི་སྐུ་ལ་
དང་བའི་སེམས་ཀྱིས་བལྟས་ན་དེ་ཙམ་ལའང་བསོད་ནམས་དཔག་ཏུ་མེད་པ་
འབྱུང་སྟེ། བསྟོད་པ་བརྒྱ་ལྔ་བཅུ་པ་ལས་། ཉེ་བར་ཞི་ལ་ཡིད་དུ་འོང༌། །འབར་ལ་གནོད་
པ་མཛད་མི་མངའ། །དུལ་ལ་རྔམ་བརྗིད་ཆེ་བ་ཡི། །སྐུ་འདིས་སུ་ཞིག་དད་མི་
མཛད་ ཅེས་ དང་། བསྟོད་པ་བརྒྱ་ལྔ་བཅུ་པ་ལ་སློབ་དཔོན་ཕྱོགས་ཀྱི་གླང་པོས་སྤེལ་བ་ལས། གང་
གིས་ཁྱོད་ཀྱི་སྐུ་མཐོང་བས། །སེམས་ནི་དང་བར་མ་གྱུར་པ། །དེ་ལ་མིག་ནི་མེད་
པ་སྟེ། །ཡང་ན་ཁྱོད་ཀྱང་དོན་མེད་པའོ་ཞེས་དང་། དད་པའི་སྟོད་བསྐྱེད་པ་ལ་འཇུག་
པའི་ཕྱག་རྒྱའི་མདོ་ལས། རང་སངས་རྒྱས་གང་གཱའི་ཀླུང་གི་བྱེ་མ་སྙེད་ལ་བསྙེན་བཀུར་
བྱས་པ་བས་སངས་རྒྱས་ཀྱི་སྐུ་ལ་དང་བའི་སེམས་ཀྱིས་བལྟས་པ་བསོད་ནམས་
ཆེ་བར་གསུངས་སོ། །འོ་སྐོལ་ལ་འཁོར་བ་ཐོག་མ་མེད་པ་ནས་ལུས་ངག་ཡིད་
གསུམ་གྱི་སྡིག་པ་དཔག་ཏུ་མེད་པ་བསགས་ནས་ཡོད་པ་རྣམས་ད་ལྟ་དལ་འབྱོར་
ཐོབ་པའི་དུས་སྦྱང་དགོས། དེ་ཡང་དགེ་བ་བྱེད་པ་ཐམས་ཅད་སྟོབས་བཞིར་
，
-196-



དེ་བཞིན་གཤེགས་པ་བརྒྱད་འཁོར་དང་བཅས་པ་ལ་གསོལ་བ་གདབ་པའི་གདམས་པ།
བསླང་ལ་ལུས་ཀྱིས་ཕྱག་དང་བསྐོར་བ། ངག་གིས་བཟླས་པ་དང་ཁ་ཏོན། ཡིད་
ཀྱིས་བྱང་ཆུབ་ཀྱི་སེམས་དང་སངས་རྒྱས་ཡོན་ཏན་བསམ་པ་ལ་སོགས་པ་ལ་
འབད་དེ་སྒོ་གསུམ་གྱི་སྡིག་པ་སྒོ་གསུམ་རང་གིས་སྦྱང་དགོས། དེ་ཡང་སློབ་དཔོན་མ་
ཏི་ཙི་ཏྲས་བསྟོད་པ་བརྒྱ་ལྔ་བཅུ་པ་ལས། རྒྱ་མཚོར་གཉའ་ཤིང་བུ་ག་རུ། །རུལ་སྦལ་མགྲིན་པ་ཆུད་པ་ལྟར། །
དམ་ཆོས་དགའ་སྟོན་ཆེར་བསམ་པའི། །མི་ཉིད་བདག་གིས་ཐོབ་ནས་ནི། །མི་རྟག་ ཉིད་ དང༌ རྗེས་
འབྲེལ་ཞིང་། །ལས་ཀྱི་གླགས་ལ་དོགས་བཅས་པ། །བདག་གི་ལྕེ་འདི་ཉིད་ཀྱིས་
གོ །སྙིང་པོ་ཅི་ཕྱིར་བླང་མི་བྱ་ཞེས་པ་ལྟར་ཞ་ཐེང་ལ་སོགས་པར་གྱུར་ན་མི་ནུས་
པ་སྲིད་པས་ད་ལྟ་ནུས་པའི་དུས་སུ་དལ་འབྱོར་གྱི་སྙིང་པོ་བླང་བ་ཤིན་དུ་གཅེས་
པ་ཡིན་ནོ། །
གཉིས་པ་ཁྱད་པར་དུ་དེ་བཞིན་གཤེགས་པ་བདུན་གྱི་མཆོད་པ་བྱས་པའི་
ཕན་ཡོན་ནི། མཚན་བྱིན་གྱིས་བརླབས་པའི་དེ་བཞིན་གཤེགས་ པ་བདུན་གྱི་
མཚན་བཟུང་ཞིང་མཆོད་པ་བྱས་པའི་ཕན་ཡོན་དང་བྱིན་རླབས་བསམ་གྱིས་མི་
ཁྱབ་པ་བཤད་དེ། ལས་ཀྱི་སྒྲིབ་པ་མཚམས་མེད་པ་ལ་སོགས་པ་དག་པར་འགྱུར་
བ་དང་། ངན་སོང་གསུམ་དུ་མི་སྐྱེ་བ་དང་། ཕྱིར་མི་ལྡོག་པ་ལ་སོགས་པ་རྒྱ་ཆེར་
འབྱུང་ ལ། སློབ་ དཔོན་ ཞི་ བའི་ལྷས་ བསླབ་བཏུས་སུ། མདོ་སྡེ་ཟབ་མོ་ལ་རིམ་གྲོ་བྱས་པ་དང་།
སྟོང་པ་ཉིད་ལ་མོས་པ་སྒོམ་པ་དང་། གསང་སྔགས་བཟླས་བརྗོད་བྱ་བ་དང༌། སྐུ་གཟུགས་བཞེངས་པ་དང་།
དཀོན་མཆོག་ལ་མཆོད་ པ་ བྱ་བ་དང༌། མཚན་བྱིན་རླབས་ཅན་བཟུང་ཞིང་བརྗོད་ པ་ སྟེ། སྡིག་ པའི་
གཉེན་པོ་ཀུན་ཏུ་སྤྱོད་པའི་སྟོབས་དྲུག་ཅེས་བཤད་པ་ཡང་མཆོད་པ་འདི་ལ་ཚང་
དུ་རུང་ཞེས་གསུང་། མངའ་རིས་སྟོད་ཀྱི་རྒྱལ་པོ་རྣམས་ཀྱིས་ཡབ་མེས་ཀྱི་ཐུགས་
དམ་དང་ཞལ་གདམས་ཡིན་པར་དགོངས་ནས་མཆོད་པ་འདི་ཕྱག་བཞེས་སུ་
-197-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
མཛད་པས་རྒྱལ་སྲིད་ཀྱི་མངའ་ཐང་ཆེ་བ་ལགས་སྐད། རྒྱལ་པོ་དེ་རྣམས་མཐའ་
འཁོབ་འདུལ་བ་དང་རྒྱལ་ཕྲན་གཞན་ཆམ་ལ་འབེབས་པ་ལ་སོགས་པ་ལ་དམག་
ཆུང་ངེ་བ་རེ་བཤམས་ཤིང་མཆོད་པ་འདི་དང་གཙུགས་གཏོར་དྲི་མ་མེད་པའི་
གཟུངས་ཆོག་དང་དོན་ཡོད་ཞགས་པའི་གཟུངས་སྒྲུབ་ལ་སོགས་པ་མཛད་ཅིང་
གསོལ་བ་བཏབ་པས་དོན་ཐམས་ཅད་འགྲུབ་པ་ལགས་སྐད། འཕྲལ་དུ་ཕན་ཡོན་
བྱུང་བ། ཡང་མངའ་བདག་རྩེ་ལྡེའི་དུས་སུ། བློན་པོ་རོག་སྤྱིད་གྲགས་ཞེས་པའི་བུ་
གར་ལོག་གིས་བཙོན་དུ་བཟུང་བའི་ཚེ། ཐབས་གཞན་གང་གིས་ཀྱང་གདོན་པར་
མ་ནུས་པས་ཕ་མ་དག་གིས་དེ་བཞིན་གཤེགས་པ་བདུན་གྱི་མཆོད་པ་ཞག་བཞི་
བཅུ་རྩ་དགུ་ལ་བྱས་ནས་གསོལ་བ་བཏབ་པས་དངོས་གཞིའི་ནུབ་མོ་བཙོན་གྱི་
སྣང་བ་ལ་དོང་ཁ་བྱེ་ནས་སྐར་མ་རུམ་མེ་འདུག སྟེང་ན་མི་དཀར་ལྡེམ་མེ་བ་
ཅིག་ན་རེ་ཁྱོད་ཀྱི་འགྲོ་ས་འདི་ན་ཡར་ཡོད་ཀྱི་ཤོག་ཟེར་བ་ཞིག་བྱུང་འཛེགས་
ནས་བྲོས་ཏེ་རི་རྒྱུད་མ་ཆད་པ་ཞིག་གི་སྟེང་ན་ཚུར་འོངས་པས་ཐོ་རངས་སྤུ་རངས་
ཀྱི་རི་རྒྱུད་མཐོང་བའི་སར་སླེབས་ནས་ཐར་པའི་གཏམ་གསུང་། དགེ་བཤེས་ཉིང་
ཕུག་པའི་ཞལ་ནས། སྤྱིར་སངས་རྒྱས་ཀྱི་བསྟན་པ་ཉམས་སྨྲས་ཤིང་སྙིགས་མ་ལྔ་
བདོ་བའི་དུས་སུ་སྔགས་དང་སྨན་གྱི་ནུས་པ་དང་སངས་རྒྱས་ཀྱི་བསྟན་པའི་བྱིན་
རླབས་ཆུང་དུ་འགྲོ་བ་ལ། བཅོམ་ལྡན་འདས་འདི་དག་གི་དུས་ཁོ་ན་ལ་དམིགས་
ནས་སྨོན་ལམ་བསྩལ་བས་མཆོད་པ་འདི་ཀུན་སྙིགས་མའི་དུས་སུ་བྱིན་རླབས་
ཆེར་འགྲོ་བ་ཡིན་གསུང་ལ་དངོས་པོ་ལའང་དེ་བཞིན་ལགས་ཞེས་གསུང་། སྤྱིར་
བདེ་བ་ཅན་ནམ་པད་མོ་ཅན་ལྟ་བུ་ཚངས་སྤྱོད་ཡུན་རིང་པོར་སྤྱད་པ་བས་མ་དག་
པའི་ཞིང་འདིར་ཡུད་ཙམ་སྤྱད་པ་བསོད་ནམས་ཆེ་བ་ལགས་སྐད་དེ། རྣམ་དག་
-198-



དེ་བཞིན་གཤེགས་པ་བརྒྱད་འཁོར་དང་བཅས་པ་ལ་གསོལ་བ་གདབ་པའི་གདམས་པ།
ཞིང་དུ་བསྐལ་པ་འབུམ། །རྣམ་དག་ཚུལ་ཁྲིམས་བསྲུངས་པ་བས། །མ་དག་ཞིང་
དུ་ཡུད་ཙམ་ཞིག །ཚུལ་ཁྲིམས་སྣ་གཅིག་བསྲུངས་པ་མཆོག་ཅེས་གསུངས་པ་
ལགས་ ཞེས་གསུངས། །དེ་ཡང་བསྟན་པའི་སྙིགས་མ་ལ་བབ་པའི་ཚེ་བསོད་
ནམས་ཆེ་བ་ཡིན་ནོ་ཞེས་གསུང་ངོ༌། །
གསུམ་པ་ཁྱད་པར་དེ་བཞིན་གཤེགས་པ་སྨན་གྱི་བླ་ལ་ཕྱག་དང་མཆོད་
པ་བྱས་པའི་ཕན་ཡོན་ནི་དེ་ལ་ཕྱག་དང་མཆོད་པ་བྱས་པ་དང་མཚན་ཐོས་པ་དང་
མཚན་དྲན་པ་ཙམ་ལ་ཕན་ཡོན་དཔག་ཏུ་མེད་པ་བཤད་དེ། མཚན་ཙམ་ཐོས་པས་
ངན་འགྲོའི་སྡུག་བསྔལ་སེལ། །ཞེས་ཏེ། མཚན་ཐོས་པ་ཙམ་གྱིས་ངན་སོང་དུ་མི་
ལྟུང་ཞིང་
། ལས་ངན་གྱི་མཚན་བརྗེད་ནས་བརྒྱ་ལ་སོང་ན་ཡང་། མཚན་དྲན་པ་
ཙམ་གྱིས་ཐར་བར་བཤད་པ་དེ་ལྟ་བུ་ལ་ཕྱག་དང་མཆོད་པ་མི་བྱེད་ན་ནམ་བྱེད།
དེ་ལྟ་བུའི་མཚན་དྲན་པར་མི་བྱེད་ན་ཅི་ཞིག་དྲན་པར་བྱེད། འོ་སྐོལ་ཕལ་ཆེར་
འཁོར་བ་དང་ངན་སོང་གི་རྒྱུ་ཉོན་མོངས་པ་ཚུལ་བཞིན་མ་ཡིན་པ་འབའ་ཞིག་དྲན་
པར་བྱེད་ཉེན་ཆེ་སྟེ། ཕན་ཡོན་ཆེ་ལ་ཉེས་དམིགས་ཆུང་བ་འདི་ལྟ་བུའི་མཆོད་པ་
དང་། འདི་ལྟ་བུའི་མཚན་དྲན་པར་བྱར་ཡོད་པ་ལ་མི་བྱེད་པར་ ཕྱིན་ཅི་ལོག་
འབའ་ཞིག་ཡིད་ལ་བྱེད་པ་དེ། རང་མགོ་རང་གིས་སྐོར་བ་ཡིན། རིག་རིག་མགོ་
བསྟུམས། སྤྱང་ལ་དོན་ཆུང་བྱ་བ་ཡིན། དེས་ན་རང་མགོ་རང་གིས་མི་སྐོར་ཞིང་
རང་ལ་ཕན་པར་འདོད་ན་ལས་བྱས་པ་ལ་ཟིན་པ་མེད། ཟིན་པ་ལ་སྙིང་པོ་མེད་
པའི་འཇིག་རྟེན་པའི་བྱ་བ་ངན་པ་ཐམས་ཅད་ཅམ་གྱིས་བཞག་ནས་འདི་ལྟ་བུ་ལ་
ད་ལྟ་འབད་པར་མི་བྱེད་ན་ནམ་བྱེད། མགོ་ལ་རྭ་སྐྱེས་ཙ་ན་བྱེད་དམ། ལྕེ་དུམ་
བུར་སོང་ཙམ་ན་བྱེད་དམ། དེ་ལྟ་བུར་སྐྱེས་ན་དཀོན་མཆོག་གི་རྟེན་མཐོང་ཡང་ལྕེ་
-199-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
མྱུག་མྱུག་བྱེད་ཅིང་བཟའ་བའི་འདུ་ཤེས་ལས་གཞན་མི་སྐྱེ། དེ་ལྟ་བུར་སོང་ན་དེ་
ལས་འཕམ་པ་མེད་དེ། དགེ་བཤེས་པུ་ཏོ་སྐོར་པའི་ཞལ་ནས་རྫ་མ་རྦབ་ཏུ་འདྲིལ་
བ་དང་འདྲ་སྟེ་ཡེའུ་དེར་མེད་བྱ་བ་ལས་རམ་མདའ་བྱ་བའི་སྐབས་མེད། ཅེས་
གསུང་སྐད། གཞན་ཡང་མདོ་ཉིད་ལས། བྱིས་པ་སོ་སོའི་སྐྱེ་བོ་དགེ་མི་དགེ་མི་
ཤེས་པ་དག་ལོངས་སྤྱོད་ལ་ཆགས་ཤིང་སེར་སྣས་ཟིལ་གྱིས་ནོན་ལ་སྦྱིན་པ་དང་
སྦྱིན་པའི་འབྲས་བུ་མི་ཤེས་པས་ནོར་གསོག་ཅིང་། སྲུང་བ་ལ་བརྩོན་གྱི་སྦྱིན་པ་
བྱེད་པ་ལ་སེམས་མི་འགྲོ་བས་སྦྱིན་པ་བྱིན་ན་རང་གི་ཤ་ལ་བཅད་པ་ཙམ་དུ་
སེམས་ཏེ་རང་ཡང་མི་སྤྱོད་ན་གཞན་ལ་སྟེར་བ་ལྟ་ཅི་སྨོས་པའི་སེམས་ཅན་དག་
ཡི་དྭགས་སུ་སྐྱེ་བ་དེ་ལྟ་བུས་བཅོམ་ལྡན་སྨན་གྱི་བླ་ལ་མཆོད་པ་བྱས་ན་ཡི་དྭགས་
སུ་མི་སྐྱེ་ཞིང་སྐྱེས་ན་ཡང་དེར་མཚན་དྲན་ཏེ་ཐར་ནས་མིར་སྐྱེ་ཞིང་། ཚེ་རབས་
དྲན་པས་འདོད་པའི་ཡོན་ཏན་དོན་དུ་མི་གཉེར་བར་སྦྱིན་པ་ལ་དགའ་བར་འགྱུར་
རོ། །ཞེས་དང་། ཁྱད་པར་དུ་རབ་དུ་བྱུང་བ་དང་བུད་མེད་ལ་བསྔགས་པ་ལགས་
སྐད་དེ། རབ་ཏུ་བྱུང་བ་རྣམས་ཀྱི་བསླབ་པའི་གཞི་གང་ཡང་རུང་བ་བླངས་ནས་
ཉམས་པ་དེ་ངན་སོང་དུ་འགྲོ་བར་གསུངས། དེའི་སྟེང་དུ་ཡང་རང་ཉིད་མ་དག་
པར་ཤེས་བཞིན་དུ་དད་པ་ཅན་གྱི་རྫས་ལ་ལོངས་སྤྱོད་པ་དེ་དམྱལ་བར་མདའ་
འཕངས་པ་བཞིན་དུ་འགྲོ་བར་བཤད་པ་དེ་ལྟ་བུས་ཀྱང་སངས་རྒྱས་འདི་ལ་ཕྱག་
དང་མཆོད་པ་བྱས་ན་དམྱལ་བར་མི་སྐྱེ་ཞིང་བརྒྱ་ལ་སྐྱེས་ཀྱང་ཐར་བར་འགྱུར་
སྐད། ཡང་ཚུལ་ཁྲིམས་ཙམ་སྲུང་ཞིང་དེར་ཆོག་པར་བཟུང་ནས་མང་དུ་ཐོས་པ་མི་
འཚོལ་བས་དེ་བཞིན་གཤེགས་པའི་མདོ་སྡེ་ཟབ་མོའི་དོན་མི་ཤེས་པ་དེ་དག་ཀྱང་
ངན་སོང་དུ་སྐྱེ་བར་བཤད། མང་དུ་ཐོས་པ་དེ་དག་ཀྱང་དེས་ང་རྒྱལ་ཞིང་རྒྱགས་
-200-



དེ་བཞིན་གཤེགས་པ་བརྒྱད་འཁོར་དང་བཅས་པ་ལ་གསོལ་བ་གདབ་པའི་གདམས་པ།
པར་གྱུར་ནས་གཞན་ལ་ཕྲག་དོག་བྱེད་ཅིང་དམ་པའི་ཆོས་ལ་དབང་ཟ་བས་སྤོང་
བར་བྱེད་པས་དེའི་དབང་གིས་རང་ཡང་དམྱལ་བར་ལྟུང་ལ། གཞན་ཡང་ངན་
སོང་དུ་ཁྲིད་པར་བྱེད་པ་དེ་ལྟ་བུས་ཀྱང་སངས་རྒྱས་འདི་ལ་ཕྱག་དང་མཆོད་པ་
བྱེད་ན་དེར་མཚན་དྲན་པ་ཙམ་གྱི་དེ་ནས་ཤི་འཕོས་ནས་མིར་སྐྱེས་ནས་ཡང་དག་
པའི་ལྟ་བ་དང་བརྩོན་འགྲུས་དང་དགེ་བའི་བསམ་པ་ཅན་དུ་གྱུར་ནས་མཐར་
སངས་རྒྱས་ཐོབ་སྐད་། བུད་མེད་གང་དག་བུད་མེད་ཀྱི་དངོས་པོ་ལ་མི་དགའ་བ་
དག་གིས་ཀྱང་སངས་རྒྱས་འདི་ལ་ཕྱག་དང་མཆོད་པ་བྱས་པའམ་མཚན་བཟུང་བ་
ཙམ་གྱིས་བུད་མེད་ཀྱི་དངོས་པོ་སྤངས་ནས་སྐྱེས་པའི་ལུས་ཐོབ་པར་འགྱུར། བུད་
མེད་གང་བུ་བཙའ་བའི་ཚེ་མཚན་དྲན་ཞིང་བརྗོད་ན་བདེ་བར་བཙའ་ལ་བུ་ཡང་
ཡན་ལག་ཚང་བ་ལ་སོགས་པར་འགྱུར་སྐད། སེམས་ཅན་གང་དག་བདག་ལ་
བསྟོད་ཅིང་ཕྲག་དོག་གིས་གཞན་ལ་མི་སྙན་པར་བརྗོད་པ་དེ་དག་ངན་སོང་དུ་
ཡུན་ རིང་པོ་སྡུག་བསྔལ་མྱོང་བར་འགྱུར་ལ། དེ་ནས་ཐར་ཏེ་མིར་སྐྱེས་ ཀྱང་
རིགས་དམའ་བ་དང་བྲན་ལ་སོགས་པར་འགྱུར་བ་དེ་དག་གིས་ཀྱང་སངས་རྒྱས་
འདིའི་མཚན་ཐོས་པས་སྡུག་བསྔལ་ལས་ཐར་ཏེ། དགེ་བའི་ཡོན་ཏན་མང་པོ་དང་
ལྡན་པར་འགྱུར་སྐད། སེམས་ཅན་ཕན་ཚུན་གནོད་པ་བྱེད་པར་འདོད་པ་དག་རྒྱུ་
གང་གིས་ཀྱང་སངས་རྒྱས་འདིའི་མཚན་ཐོས་པ་ལ་བར་ཆད་བྱ་བར་མི་ནུས་ཤིང་
ཕན་ཚུན་ བྱམས་པའི་སེམས་དང་ ལྡན་ པར་ འགྱུར་སྐད། འཁོར་རྣམ་བཞི་ལ་
སོགས་པས་བསླབ་པ་སྣ་རེ་ཙམ་བཟུང་ཞིང་དགེ་བས་བདེ་བ་ཅན་ལ་སོགས་པར་
སྐྱེ་བར་སྨོན་ལམ་བཏབ་པ་དེ་དག་གིས་སངས་རྒྱས་འདི་ལ་ཕྱག་དང་མཆོད་པ་
བྱས་ན་འཆི་བའི་ཚེ་བྱང་ཆུབ་སེམས་དཔའ་བརྒྱད་རྫུ་འཕྲུལ་གྱིས་ལྷགས་ནས་
-201-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ལམ་སྟོན་པར་འགྱུར། གང་དུ་སྐྱེས་པ་དེ་དག་གི་མཆོག་ཏུ་འགྱུར་ཞིང་དགེ་བ་མི་
ཟད་པར་འགྱུར་སྐད། གཞན་ཡང་དུས་མ་ཡིན་པར་འཆི་བ་དང༌། རྨི་ལམ་ངན་པ་
ལ་སོགས་པ་འཇིགས་པ་ཐམས་ཅད་ལས་ཐར་བར་མདོ་ལས་བཤད་པས་ཕན་ཡོན་
དེ་དག་བསམས་ལ་མཆོད་པ་ལ་སྤྲོ་བར་བྱེད་དགོས། བློ་མཐུ་མཐོ་བས་རྣམ་སྨིན་
གྱི་འབྲས་བུ་དང༌། རྐྱེན་ཟློག་ཙམ་ལ་མི་བལྟ་བར་བྱེད་པ་རྒྱུ་མཐུན་ལ་སྨོན་པར་
བྱེད་དགོས། ས་ལ་གནས་པའི་བྱང་ཆུབ་སེམས་དཔའ་རྣམས་ལ་ཡང་ཕ་དང་འདྲ་
བའི་སངས་རྒྱས་དང་། ཐད་ཀར་སྤུན་དང་འདྲ་བའི་བྱང་ཆུབ་སེམས་དཔའ་རྣམས་
ལ་མཆོད་པ་དང་། མར་སེམས་ཅན་གྱི་དོན་ལས་བྱ་རྒྱུ་མེད་པ་འདྲ་བ་གཅིག་
བདོག་པར་གདའ་བས། འོ་སྐོལ་ཡང་བྱམས་པ་སྙིང་རྗེ་བྱང་ཆུབ་ཀྱི་སེམས་དང་།
ཆོས་ཐམས་ཀྱི་གནས་ལུགས་སྟོང་པ་ཉིད་སྒོམ་པ་དང་། དཀོན་མཆོག་མཆོད་པ་
འདི་ལྟ་བུ་འཕྲལ་བྱེད་ཅིང་ཚེ་རབས་ཐམས་ཅད་དུ་བྱེད་པར་སྨོན་ལམ་འདེབས་
དགོས་ཏེ། བཟང་སྤྱོད་ལས། སྤྱོད་པ་ དག་ དང༌ སྨོན་ལམ་ གཅིག་ཏུ་ སྤྱད་ཅེས་ པས་
འཕྲལ་གྱི་རྐྱེན་དང་འདུན་པ་དྲག་པོས་བྱས་ན་འགྲུབ་ཅིང་དགེ་བ་སྟོབས་ལྡན་དུ་
འགྱུར་བས། ཐམས་ཅད་བསམ་པ་མ་ཡེངས་པར་དད་པ་དང་བརྩོན་འགྲུས་ཀྱི་
ཧུར་ཀ་བསྐྱེད་ལ་བགྱིའོ་ཞེས་གསུང་ངོ༌། །
གསུམ་པ་ཇི་ལྟར་རྗེས་སུ་བསྒྲུབ་པར་བྱ་བ་ལ་གསུམ་སྟེ། མཆོད་པ་ཇི་
ལྟར་རྗེས་སུ་སྒྲུབ་པ་དང་། གཟུངས་ཆོག་ཇི་ལྟར་རྗེས་སུ་སྒྲུབ་པ་དང་། སྐུའི་རྟེན་
ཇི་ལྟར་རྗེས་སུ་སྒྲུབ་པའོ། །དང་པོ་ལ་གཉིས་ཏེ། སྤྱིར་ཇི་ལྟར་རྗེས་སུ་སྒྲུབ་པ་
དང་། བྱེ་བྲག་ལ་ཇི་ལྟར་སྒྲུབ་པའོ། །དང་པོ་ལ་གསུམ་སྟེ། སྙན་གསན་གྱི་ཆོ་ག་
དང་། དངོས་གཞིའི་ཆོ་ག་དང་། རྗེས་ཀྱི་ཆོ་གའོ། །དང་པོ་ནི། ཞག་གཅིག་ནས་
-202-



དེ་བཞིན་གཤེགས་པ་བརྒྱད་འཁོར་དང་བཅས་པ་ལ་གསོལ་བ་གདབ་པའི་གདམས་པ།
བཞི་བཅུ་རྩ་བརྒྱད་ཀྱི་བར་དུ་ཅི་རིགས་པར་བསྒྲུབ་པར་བཤད་ལ། ངེས་པར་
ཞག་སྔ་མ་ལ་སྙན་གསན་དབབ་དགོས་ཏེ། སྙན་གསན་མ་ཕབ་པར་སྤྱན་དྲངས་
ན་ཆོ་ག་ཕུན་སུམ་མ་ཚོགས་པར་འགྱུར་ཏེ། མགྲོན་གློ་བུར་དུ་བོས་ན་མི་མཛེས་
པར་བྱེད་པ་བཞིན་ནོ། །དེའི་ཚེ་ངེས་པར་ལྷ་བཤོས་བརྒྱད་དང་གཞན་ཅི་རིགས་
པར་ བྱ། ཀུན་ སྤྱོད་ དང་ བསམ་ སྦྱོར་ རྣམས་ དངོས་ གཞི་ ལྟར་ བྱ། བྱིན་ གྱིས་
བརླབས་པའི་ཁྱད་པར་ནི་ཁང་པ་དེ་གཞལ་ཡས་ཁང་དུ་བསམ། དུས་ནི་ཞག་
གཅིག་མ་ཙམ་བྱེད་ན་དཔུང་གཉེན་དུ་སང་ནུབ་སྤྱན་འདྲེན་ཅིང་ཞེས་སྦྱར་ཞིང་ཡུན་
རིང་ན་ད་སྟེ་ཞག་བཞི་བཅུ་རྩ་བརྒྱད་ན་སྤྱན་འདྲེན་པ་ནས་ཞག་རེ་ཞིང་ཕྲི་ཞིང་
སང་ནུབ་ཅེས་པའི་བར་དུ་བྱའོ། །དེ་ནས་སྤྱིའི་ཕྱག་དང་མཆོད་པ་དང་ཐུགས་དམ་
བསྐུལ་བའི་བར་དུ་བྱའོ། །ཞག་གཅིག་ཏུ་བྱེད་ཅིང་མདོ་དེ་བཞི་བཅུ་རྩ་དགུ་
གདོན་དགོས། མདོ་གཞན་ཡང་གྲུབ་ན་འབུམ་མམ་ཉི་ཁྲིའམ་ཐ་མ་བརྒྱད་སྟོང་པ་
ཙམ་གདོན་དགོས་པ་ཡིན་ནོ། །དངོས་གཞི་ལ་གཉིས་སྟེ། བཀོད་པ་བཤམ་པ་
དང༌། ཆོ་ག་ལ་འཇུག་པའོ།། དང་པོ་ནི། གནས་ཁང་གི་ བྱི་དོར་དང་སྐུ་གསུང་
ཐུགས་ཀྱི་རྟེན་སྤྱིའི་བཀོད་པ་བཤམ་པ་གཞན་དང་འདྲ་ལ་དེ་བཞིན་གཤེགས་པ་
བདུན་གྱི་སྐུ་བཞུགས་དགོས། བྱེ་བྲག་ཏུ་ཕོ་བྲང་མཎྜལ་སྒོ་བཏོད་རེ་ཀ་མའི་ཐིག་
ནི། ས་གཞི་བྱུགས་པར་ཤར་ནུབ་ཏུ། །ཚངས་ཐིག་དང་པོ་གདབ་པར་བྱ། །ཐིག་
དེ་ཆ་བཞིར་བགོ་བྱ་སྟེ། །ཕྱེད་ཀྱི་ཚད་ཀྱིས་ཕྱེད་དབུས་ནས། །ལྷོ་བྱང་བྱ་རྗེས་
བྱས་སྟེང་ནས། །ཚངས་ཐིག་གཉིས་པ་གདབ་པ་ཡང་། །ཆ་བཞིར་བྱས་ཏེ་ཕྱེད་
དབུས་ནས། །མཚམས་བཞིར་བྱ་རོག་རྗེས་བཞི་བྱ། །དེའི་སྟེང་ན་ཟུར་ཐིག་དང་།།
ངོས་ཀྱི་ཐིག་བཞི་གདབ་པར་བྱ། །ཚངས་པའི་ཐོག་ནས་གསུམ་དུ་བགོ །སྔ་
-203-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ཕྱི་གཉིས་པོ་གཉིས་སུ་བགོ །དང་པོ་ཕྱེད་བགོ་ཕྱེད་ཕྱི་བགོ །གཉིས་པའི་
ནང་ནས་ཆ་ཆུང་གཅིག །ཕྱི་གཉིས་དང་པོ་མཐའ་གཉིས་གདབ། །ཕྱི་མ་ཕྱེད་
བགོ་ཕྱེད་བགོ །དེ་ལྟར་ཐིག་བར་བཅུ་གཉིས་ཀྱི། །གཉིས་པ་བཞི་པ་བདུན་
པ་དང་། །དགུ་པ་བཅུ་ཅིག་པ་དག་ནི། །སྒོ་རྐང་ སྒོ་ལོགས་ཕོ་ བྲང་ངོས། །སྒོ་
འགྲམ་ཡ་ཕུགས་དག་ཡིན་ཞིང་། །འདི་ལ་རྟ་བབས་ཡོད་མིན་པས། །རྟ་བབས་
ལས་བྱུང་མུན་ཁང་དང༌། །དེའི་ཀ་བ་ཇི་ལྟར་དགོས། །མཐའ་ཡི་ཆ་ཆུང་ལྷག་པར་
གནས། །རྩིག་པ་སྣམ་བུ་ཕ་གུ་དང་། །དྲ་ཕྱེད་མདའ་ཡབ་རེ་ཀ་དྲང་། །དབུས་སུ་
པད་མའི་རིམ་པ་གསུམ། །འདབ་བརྒྱད་བཅུ་དྲུག་ཉི་ཤུ་གཉིས། །པད་མའི་ལྟེ་བ་
ལ་མདོའི་གླེགས་བམ་བཞུགས། འདབ་མ་བརྒྱད་ལ་སངས་རྒྱས་བརྒྱད། བཅུ་
དྲུག་ལ་བྱང་ཆུབ་སེམས་དཔའ་བཅུ་དྲུག ཉི་ཤུ་རྩ་གཉིས་ལ་ཕྱོགས་སྐྱོང་བཅུ་
གཡས་བསྐོར་དུ། གནོད་སྦྱིན་བཅུ་གཉིས་གཡོན་བསྐོར་དུ། སྒོ་བཞི་ལ་རྒྱལ་པོ་
ཆེན་པོ་བཞི་དགོད་དོ། །དེ་རྣམས་ཀྱི་གདན་དུ་མེ་ཏོག་གི་ཚོམ་བུ་ངེས་པར་དགོད་
པར་བྱའོ། །རེས་འགའ་ཐཱ་ཌྷའི་ཐིག་དང་རྗེས་སུ་མཐུན་པ་ལ་བརྟེན་ནས་ཚོན་
ཡོངས་སུ་རྫོགས་པ་སྒོ་རྒྱན་དང་། མུ་ཁྱུད་དང་བཅས་པ་ཡང་མཛད་ཅིང་སྣང་ངོ༌།།
ཕོ་བྲང་གི་མཐར་རིན་པོ་ཆེ་སྣ་བདུན་དང་བུམ་པ་བཟང་པོ་བརྒྱད་དང་། བཀྲ་
ཤིས་ཀྱི་རྫས་བརྒྱད་དང་རྟགས་བརྒྱད་ཀྱིས་བརྒྱན་པར་བྱ་སྟེ། ངན་སོང་སྦྱོང་བའི་སྒྲུབ་
ཐབས་གཙུག་དགུ་ལས། ཤར་དུ་དཔལ་བེ་འཁོར་ལོ་སྟེ། །ལྷོར་ནི་པད་མ་རྒྱན་མཚན་
བྲི། །ནུབ་ཏུ་གདུགས་དང་བུམ་པ་སྟེ། །བྱང་དུ་དུང་དང་ཉ་བྲིའོ། །ཞེས་སློབ་དཔོན་
ཀུན་སྙིང་གིས་གསུངས། །
མཆོད་པ་ནི་བསྟན་བཞི་བཅུ་རྩ་དགུ་དང་། ལྷ་བཤོས་ཀྱང་དེ་ཙམ་དང་།
-204-



དེ་བཞིན་གཤེགས་པ་བརྒྱད་འཁོར་དང་བཅས་པ་ལ་གསོལ་བ་གདབ་པའི་གདམས་པ།
མར་མེ་བརྒྱད་ལ་སོགས་པ་དང་། མཎྜལ་ཡོན་ཆབ་ལ་སོགས་པ་ཐམས་ཅད་ཤིན་
ཏུ་བསྟར་བ་བཤམ་པར་བྱ། གཏོར་མ་གཉིས་ཕོ་བྲང་གི་ཟུར་གཉིས་སུ་བཞག
རོལ་མོ་ལ་སོགས་པ་དགོས་ཆ་ཐམས་ཅད་ཚང་བར་བྱའོ། །
ཆོ་ག་ལ་འཇུག་པ་ནི། འདུས་པ་ཐམས་ཅད་ཀྱིས་ཁྲུས་བྱས་ནས། སྟན་
བདེ་བ་ལ་འདུག་སྟེ་ཆོ་གའི་ཡིག་གེ་དང་མཐུན་པར་ཆོས་ཐམས་ཅད་ཀྱི་གནས་
ལུགས་སྟོང་པ་ཉིད་ལ་མོས་པ་ཡུད་ཙམ་རེ་མཛོད་ཅིག ཚད་མེད་པ་བཞི་ལས་
དང་པོ་སེམས་ཅན་བདེ་བ་དང་ཕྲད་པར་འདོད་པའི་བྱམས་པ་ཚད་མེད་པ་ཡུད་
ཙམ་རེ་སྒོམས་མཛོད། སེམས་ཅན་ཐམས་ཅད་སྡུག་བསྔལ་དང་བྲལ་བར་འདོད་
པའི་སྙིང་རྗེ་ཚད་མེད་པ་ཡུད་ཙམ་རེ་སྒོམས་མཛོད། སེམས་ཅན་བདེ་བ་དང་ཕྲད་
ཅིང་སྡུག་བསྔལ་དང་བྲལ་བ་ལ་དགའ་བའི་དགའ་བ་ཚད་མེད་པ་ཡུད་ཙམ་རེ་
སྒོམས་མཛོད། དེ་ཡང་སེམས་ཅན་ཐམས་ཅད་ལ་ཉེ་རིང་མེད་པར་མཉམ་པ་དེ་
བཏང་སྙོམས་ཚད་མེད་པ་བྱ་བ་ལགས་པས་དེ་ཡང་ཅུང་ཞིག་ སྒོམས་མཛོད།
སེམས་ཅན་ཐམས་ཅད་བདེ་བ་ལ་དགོད་ཅིང་སྡུག་བསྔལ་དང་བྲལ་བར་བྱ་བའི་
དོན་དུ་སངས་རྒྱས་ཐོབ་པར་བྱ་སྙམ་པའི་སྨོན་པ་བྱང་ཆུབ་ཀྱི་སེམས་ཡུད་ཙམ་རེ་
སྒོམས་མཛོད། སངས་རྒྱས་ཐོབ་པའི་དོན་དུ་ཚོགས་བསགས་ཅིང་སྒྲིབ་པ་སྦྱང་
བའི་དོན་དུ་དེ་བཞིན་གཤེགས་པ་རྣམས་ལ་གསོལ་བ་གདབ་སྙམ་དུ་འཇུག་པ་
བྱང་ཆུབ་ཀྱི་སེམས་ཡུད་ཙམ་རེ་སྒོམས་མཛོད། དེ་ཡང་དཀོན་མཆོག་གསུམ་གྱི་
ཡོན་ཏན་དང་ཁྱད་པར་དུ་མདོ་འདིའི་ཕན་ཡོན་ལ་ཡིད་ཆེས་པར་བྱས་ལ་ཚོགས་
གསོག་པ་དང་། སྒྲིབ་པ་སྦྱང་བའི་ཐབས་མཆོག་ཏུ་གྱུར་པ་འདི་ཡིན་སྙམ་དུ་ལས་
མཆོག་ཏུ་འཛིན་པའི་སེམས་སྐྱེད་ཡུད་ཙམ་རེ་སྒོམས་མཛོད་ཅིག་ཅེས་གསུང་། དེ་
-205-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
དག་སྔོན་དུ་འགྲོ་བའི་ཆོ་ག་ལ་འཇུག་པ་དང་དངོས་གཞི་བྱིན་གྱིས་བརླབ་ཅིང་
སྤྱན་དྲངས་པ་དང་། ཕྱིའི་ཕྱག་དང་མཆོད་པ་ཕུལ་ཏེ་ཐུགས་དམ་བསྐུལ་བ་དང་།
སོ་སོར་ཕྱག་དང་མཆོད་པ་ཕུལ་ཏེ་གསོལ་བ་གདབ་པ་དང༌། གཏང་རག་གི་
མཆོད་པ་བྱ་སྟེ་དགེ་བ་བསྔོ་བ་དང་ནོངས་པ་བཟོད་པར་གསོལ་བའོ། །དང་པོ་ལ་
གཉིས་ལས། ཐོག་མར་གནས་བྱིན་གྱིས་བརླབ་པར་བགྱི་སྟེ་དེ་ཡང་དཔེར་ན་རྒྱལ་
པོ་ལ་འབངས་ཀྱིས་བསྙེན་བཀུར་བྱེད་པའི་དུས་སུ་གནས་ཁང་བྱི་དོར་བྱས་ནས་
སྤྱན་འདྲེན་པ་དང་འདྲ་ཞིང་། དེ་མ་བྱས་པ་འོ་སྐོལ་གྱི་ཞིང་མ་དག་པ་འདིར་སྤྱན་
དྲངས་ན། རྒྱལ་ར་ཚང་དུ་སྤྱན་འདྲེན་པ་བྱ་བ་ཀོ་ལོང་དུ་འགྲོ་བ་ལགས་གསུང་།
དེ་ལ་བྱིན་གྱིས་བརླབས་པ་སྒོ་བཞི་ལས། དང་པོ་ས་གཞི་བྱིན་གྱིས་བརླབ་པ་ནི།
ཡུལ་ཕྱོགས་ཐམས་ཅད་ཞིང་ཁམས་རྣམ་པར་དག་པ་བདེ་བ་ཅན་གྱི་ཞིང་ཁམས་
ལྟ་བུ་དང་། ཐེག་བསྡུས་ལས་འབྱུང་བའི་ལོངས་སྤྱོད་རྫོགས་པའི་སྐུའི་ཞིང་ཁམས་
ལྟ་བུར་མོས་པ་བགྱི་སྟེ། དཀོན་མཆོག་ཅེས་སོ། །
གཉིས་པ་གཞལ་ཡས་བྱིན་གྱིས་བརླབ་པ་ནི། ཕོ་བྲང་འདི་རྒྱུ་རིན་པོ་ཆེ་
སྣ་ཚོགས་ལས་གྲུབ་པ་གྲུ་བཞི་སྒོ་བཞི་པ་སྟོང་གསུམ་གྱི་ཚད་ཙམ་ལ་ ཁམས་
གསུམ་ལས་འདས་ཤིང་འོད་ཟེར་ཆེན་པོ་རབ་ཏུ་འགྱེད་པ་ལ་སོགས་པ་རྒྱུད་བླ་མ་
ལས་འབྱུང་བའི་རིན་པོ་ཆེ་བཀོད་པའི་འཁོར་གྱི་འཁྱམས་ལྟ་བུར་མོས་པ་བགྱི་
ཞིང་འོ་སྐོལ་རང་ཡང་དེའི་གྲྭ་ཅིག་ན་ཡོད་པར་བསམས་ཏེ། གཞལ་མེད་ཁང་ཆེན་
པོ་ཞེས་སོ། །
གསུམ་པ་གདན་བྱིན་གྱིས་བརླབ་པ་ནི། སངས་རྒྱས་རྣམས་རིན་པོ་ཆེ་
སེང་གེའི་ཁྲིའི་སྟེང་དུ་པད་མ་དང་ཟླ་བའི་གདན་དང་། བྱང་ཆུབ་སེམས་དཔའ་
-206-



དེ་བཞིན་གཤེགས་པ་བརྒྱད་འཁོར་དང་བཅས་པ་ལ་གསོལ་བ་གདབ་པའི་གདམས་པ།
རྣམས་ལ་པད་མ་དང་ཟླ་བའི་གདན་དང་། ཆོས་སྐྱོང་རྣམས་ལ་ཟ་འོག་གི་འབོལ་
སྟན་དུ་མོས་པ་བགྱི་སྟེ་པད་མའི་གདན་ཞེས་སོ། །
བཞི་པ་མཆོད་པའི་རྫས་བྱིན་གྱིས་བརླབ་པ་ནི་ད་ལྟ་དངོས་སུ་བཤམས་པའི་
མཆོད་པ་འདི་རྣམས་གཞལ་ཡང་ཁང་གི་ནང་དུ་ལྷ་རྫས་ཀྱི་མཆོད་པ་ཡངས་ཤིང་
རྒྱ་ཆེ་བ་དཔག་ཏུ་མེད་པར་མོས་པ་བགྱི་སྟེ། ཡང་ལྷ་དང་མིའི་ཡོ་བྱད་ཅེས་སོ། །
མ་དག་པའི་ཞིང་ཁམས་དང་དངོས་པོ་ངན་པ་འདི་ལྟ་བུ་ཞིང་ཁམས་རྣམ་པར་དག་
པ་ལ་སོགས་པ་ཁྱད་པར་ཅན་དེ་ལྟ་བུ་བྱིན་གྱིས་བརླབས་ཀྱང་མི་འགྲུབ་བོ་སྙམ་
ན༑ རྒྱུ་བཞི་པོ་འདི་དག་གིས་འགྲུབ་པ་ལགས་གསུང་། དཀོན་མཆོག་གསུམ་གྱི་
བདེན་པའི་བྱིན་གྱིས་བརླབས་ཀྱིས་འགྲུབ་སྟེ། རི་རབ་ནི་གནས་ནས་འཕོ་ཡང་
སྲིད། ས་གཞི་ནམ་མཁའ་ལ་འཕགས་ཀྱང་སྲིད། ཉི་ཟླ་གཉིས་ས་ལ་ལྷུང་ཡང་
སྲིད་ཀྱི། དཀོན་མཆོག་གསུམ་གྱི་བཀས་ནི་གཞན་དུ་འགྱུར་མི་སྲིད་པས་འགྲུབ།
སངས་རྒྱས་དང་བྱང་ཆུབ་སེམས་རྣམས་ཀྱི་སྔོན་གྱི་སྨོན་ལམ་དང་ཐུགས་དམ་གྱི་
བྱིན་ རླབས་ཀྱིས་ཀྱང་འགྲུབ། སངས་རྒྱས་དང་ བྱང་ཆུབ་སེམས་དཔའ་རྣམས་
ཚོགས་གཉིས་ཡོངས་སུ་རྫོགས་པའི་མངའ་ཐང་ཆེན་པོ་གང་དུ་བྱོན་པར་ཞིང་
ཁམས་དག་པའི་སྣང་བ་འཆར་བ་ཡིན་པས་ཀྱང་འགྲུབ་སྟེ། དབུ་མ་རྩ་བ་ལས། སྟོང་
ལ་འདི་དག་ཀུན་འཐད་ཀྱི། །མི་སྟོང་པ་ལ་འཐད་མ་ཡིན་ཞེས་པའི་དོན་བདེན་པ་
ཡིན་ན་བསྒྱུར་དུ་མི་བཏུབ་ལ། ཆོས་ཐམས་ཅད་ཆོས་ཀྱི་དབྱིངས་ཀྱི་རང་བཞིན་
རྣམ་པར་དག་པ་ཡིན་པས་ཡོད་པ་སྒྱུར་བ་དང་མེད་པ་སྤྲུལ་པ་ལ་སོགས་པ་
ཐམས་ཅད་འཐད་ཅིང་རུང་བ་ཡིན་ནོ། །དེ་དག་གི་སྟེང་དུ་རང་གི་བསམ་པ་རྣམ་
པར་དག་པས་ཀྱང་འགྲུབ་པ་ཡིན་པས་འགྲུབ་པའི་རྒྱུ་དེ་དག་ལ་ཡིད་ཆེས་པ་དང་།
-207-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ཐམས་ཅད་ཀྱི་དད་པ་དང་གུས་པ་ཆེན་པོས་ཐུགས་རྩེ་གཅིག་ཏུ་ཆོ་གའི་ཚིག་གི་
རྗེས་སུ་དོན་སེམས་ཞིང་མོས་པ་བགྱིད་པ་ལགས་སོ། །ཞེས་བརྗོད་དེ། དང་པོ་ལ་
སྔར་བཞིན་མཚམས་ཕྱེ་ནས་ཀློག་ཅིང་། དེས་གྲུབ་ཏུ་རུང་ཡང་། འོ་སྐོལ་ རང་
བསམ་པ་ཡེངས་པ་ཡང་སྲིད་པས་གཉིས་པ་ཡང་བྱིན་གྱིས་བརླབ་པར་བགྱི་ཞེས་
བརྗོད་དེ་ཀློག་ལ། དོན་ཆེན་པོ་བསྒྲུབས་ན་རྒྱས་པ་ལ་ཡང་བརྒྱ་ཚར་ཞེས་པ་ལྟར་
དགོས་པའི་དོན་ལ་ལན་གསུམ་དུ་ཡང་བགྱི་ཞེས་བརྗོད་དེ་ཀློག་པ་ཡིན་ནོ། །དེ་
ནས་བདེན་པའི་བྱིན་རླབས་དེ་ནན་ཏན་དུ་མཛད་པར་གདའོ་ཞེས་བརྗོད་དེ།།
དཀོན་མཆོག་གསུམ་ཞེས་ལན་གསུམ་ཀློག་ཅིང་། དེའི་རྗེས་ལ་དབྱངས་མཁན་གྱིས་
ཐམས་ཅད་དུ་ནི་ས་གཞི་དག །རྒྱལ་བ་སྲས་བཅས་བཞུགས་གྱུར་ཅིག །ཅེས་པའི་བར་ཚིགས་བཅད་
གསུམ་ལ། དབྱངས་བྱ། དེའི་བར་ལ་ཆོ་ག་མཁན་པོས་དམིགས་པ་རྣམས་གསལ་
གདབ་པར་བྱའོ། ། །
གཉིས་པ་སྤྱན་དྲང་བ་ནི། སྤྱིར་ཡང་མི་ཆེན་པོ་སྤྱན་འདྲེན་པ་ལ་ལོ་ཟླ་
ཞག་སྔ་མ་ནས་སྙན་གསན་མ་ཕབ་པར་ད་ལྟ་ཤོག་བྱས་ན་ཀོ་ལོང་དུ་འགྲོ་བ་ཡིན།
སྔོན་ཡང་དག་པར་རྫོགས་པའི་སངས་རྒྱས་གྲོང་ཁྱེར་དུ་གདུགས་ཚོད་ལ་སྤྱན་
འདྲེན་པའི་དུས་སུ་ཡང་སང་བདག་གི་སྡུམ་པར་གདུགས་ཚོད་ལ་བྱོན་པར་ཞུ་
ཞེས་སྙན་གསན་ཕབ་ནས་གནས་བརྒྱན་པ་དང་ཞལ་ཟས་བཤམ་པ་ལ་སོགས་
པའི་སྟ་གོན་བྱས་ནས་སྤྱན་འདྲེན་པ་བཞིན་དུ་སྙན་གསན་སྔར་ཕབ་པ་ལགས།
འདིར་གནས་དེ་ལྟ་བུའི་ནང་དུ་མགྲོན་སྤྱན་འདྲེན་པ་ལགས། དེ་ཡང་ཐག་ཉེ་བ་ན་
བཅོམ་ལྡན་འདས་མཚན་ལེགས་པར་ཡོངས་བསྒྲགས་དཔལ་གྱི་རྒྱལ་པོ་ཤར་
ཕྱོགས་སུ་ཞིང་གང་གཱའི་ཀླུང་གཅིག་གི་བྱེ་མ་སྙེད་འདས་པ་ན་བཞུགས་ལ། ཐག་
-208-



དེ་བཞིན་གཤེགས་པ་བརྒྱད་འཁོར་དང་བཅས་པ་ལ་གསོལ་བ་གདབ་པའི་གདམས་པ།
རིང་བ་ན་བཅོམ་ལྡན་འདས་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་ཞིང་གང་གཱའི་
ཀླུང་བཅུའི་བྱེ་མ་སྙེད་འདས་པ་ན་བཞུགས་པ་ལགས་པར་གདའ་བས་དེ་དག་
འཁོར་དང་བཅས་པ་ཐམས་ཅད་དོ་ནུབ་འདིར་སྤྱན་འདྲེན་པ་ལགས། དེ་ཡང་
ལག་པ་སྟོང་པ་ལ་དངོས་གྲུབ་མི་འབྱུང་བགྱི་བ་ལགས་པར་གདའ་བས། ཐམས་
ཅད་ཀྱི་མེ་ཏོག་དང་སྤོས་དང་རོལ་མོ་ལ་སོགས་པ་ལག་ཏུ་ཐོགས་ལ། བསམ་པ་
བྱང་ཆུབ་ཀྱི་སེམས་དང་། དད་གུས་ཆེན་པོ་དང་ལྡན་པས་ཅི་གནང་ཞེས་པའི་ཚེ་
རོལ་མོ་ཅ་དིང་བ་བགྱིད་པ་ལགས། དེ་ཡང་སྤྱན་འདྲེན་ལན་གསུམ་བྱེད་པའི་དང་པོ་རྣམས་ལ་ཆ་
ལང་ ཆིག་ གཏོགས་ གཉིས་ པ། ཉི་ གཏོགས་ གསུམ་ པ། གསུམ་ གཏོགས་ ཏུ་ བྱ་ གསུང་། དེ་ བཞིན་
གཤེགས་པ་དེ་དག་དེ་ཙམ་པའི་ཐག་རིང་པོ་ན་བཞུགས་ན་སྤྱན་དྲངས་ཀྱང་ཅང་
བྱོན་ནམ་སྙམ་ན་ངེས་པར་བྱོན་པ་ལགས་ཏེ། བྱོན་པའི་རྒྱུ་མཚན་མཁྱེན་པའི་ཡེ་
ཤེས་དང་བརྩེ་བའི་ཐུགས་རྗེ་དང་ནུས་པའི་འཕྲིན་ལས་མངའ་བ་ཡིན། དང་པོ་
མཁྱེན་པའི་ཡེ་ཤེས་མངའ་བ་ནི་སངས་རྒྱས་དེ་ནི་ཤེས་བྱའི་དངོས་པོ་མ་ལུས་པའི་
རྣམ་པ་མཐའ་དག་མཁྱེན་པས་ཐམས་ཅད་མཁྱེན་པ་ཞེས་བྱ་སྟེ། ཐམས་ཅད་
མཁྱེན་པའི་སྟོན་པ་པོ་ཞེས་སོ། །དེ་ཡང་འདས་པ་དང་མ་འོངས་པ་དང་ད་ལྟར་བ་
རྣམས་རང་དུས་སུ་རིམ་གྱིས་མཁྱེན་པ་མ་ཡིན་གྱི་ཅིག་ཅར་མཁྱེན་ཏེ། བདེན་གཉིས་
ལས། མཁྱེན་པའི་སྐད་ཅིག་གཅིག་གིས་ནི། །ཤེས་བྱའི་དཀྱིལ་འཁོར་ཀུན་ཁྱབ་
ཅན་ཞེས་སོ། །དེ་ཡང་ལ་ལ་མངོན་སུམ་གྱིས། ལ་ལ་རྗེས་དཔག་གིས་མཁྱེན་པ་
མ་ཡིན་གྱི་ཤེས་བྱ་ཐམས་ཅད་སྐྱུ་རུ་ར་རློན་པ་ལག་མཐིལ་དུ་བཞག་པ་ལྟར་
མངོན་སུམ་དུ་མཁྱེན་པ་སྟེ། མདོ་སྡེའི་རྒྱན་ལས། སངས་ རྒྱས་རྣམས་ནི་མངོན་སུམ་
སྤྱན། །དུས་ལའང་ཡེ་ཤེས་མ་བསྒྲིབས་པས་ཞེས་སོ། །དེས་ན་གདུལ་བྱའི་ཁམས་
-209-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
བསམ་པ་བག་ལ་ཉལ་ཐམས་ཅད་མཁྱེན་ཏེ། འོ་སྐོལ་ལ་དད་གུས་ཡོད་ན་ཁོང་
རྣམས་ཀྱིས་མཁྱེན་པ་ཡིན། མཁྱེན་ཡང་ཐུགས་རྗེ་མེད་ན་མི་བྱོན་པ་སྲིད་པ་ལ་
བརྩེ་བའི་ཐུགས་ རྗེ་ཕུན་སུམ་ཚོགས་པ་དང་ལྡན་པ་ཡིན་ཏེ། དེ་ཉིད་ལས། འཇིག་
རྟེན་ཀུན་ལ་ཉིན་མཚན་དུ། །ལན་དྲུག་ཏུ་ནི་སོ་སོར་གཟིགས། །ཐུགས་རྗེ་ཆེན་པོ་
དང༌ ལྡན་ པའི། །ཕན་ དགོངས་ ཁྱོད་ ལ་ ཕྱག་ འཚལ་ ལོ། །ཞེས་ བཤད་ པས། །
སེམས་ཅན་ལ་ལན་དྲུག་མང་བ་མཚོན་པ་ཡིན་པས་དོན་དུས་ཐམས་ཅད་དུ་སུ་ནི་
དར། སུ་ནི་རྒུད། སུ་ནི་མ་སྨིན་པ། སྨིན་པར་བྱ། སུ་ནི་སྨིན་པ་ཡེ་ཤེས་ཀྱི་མཚོན་
གྱི་རྟོལ་བའི་དུས་ལ་བབ་ཅེས་གཟིགས་པ་ཡིན་པས་སེམས་ཅན་གྱི་དོན་འབའ་
ཞིག་དགོངས་པ་ཡིན། དེ་གཉིས་དང་ལྡན་ཡང་ནུས་པའི་འཕྲིན་ལས་མེད་ན་ཧས་
བྱ་རུ་ཧུས་ལ་རྡུགས་བྱ་བ་ཡིན་པས་བྱོན་པར་མི་སྤྱོད་པ་ལ་ནུས་པའི་འཕྲིན་ལས་
ལྷུན་གྱིས་གྲུབ་ཅིང་རྒྱུན་མི་འཆད་པ་མངའ་བས་སྐྱེས་བུ་སྟོབས་ལྡན་གྱི་ལག་པ་
བརྐྱང་བརྐུམ་ལྟར་སོ་སོའི་ཞིང་ནས་འདིར་བྱོན་པར་སྤྱོད་པ་ཡིན་ཏེ། ངེས་པར་
བྱོན་པ་ཡིན་པས་སྤྱན་དྲང་བར་བགྱིའོ་ཞེས་བརྗོད་དེ་བཅོམ་ལྡན་འདས་ཞེས་ཀློག་
ཅིང་། འོ་སྐོལ་གྱི་སྟོན་པ་བཅོམ་ལྡན་འདས་ཤཱཀྱ་ཐུབ་སྤྱན་དྲང་བར་བགྱི་ཞེས་
ནས་ད་ལྟར་བདག་ཅག་ཅེས་ཀློག་ལ། འཕགས་པ་འཇམ་དཔལ་གཞོན་ནུར་གྱུར་
པ་ལ་སོགས་པ་བྱང་ཆུབ་སེམས་དཔའ་རྣམས་སྤྱན་དྲང་བར་བགྱི་ཞེས་ནས་བྱང་
ཆུབ་སེམས་དཔའ་ཞེས་ཀློག་ཅིང་། ཚངས་པ་དང་བརྒྱ་བྱིན་ལ་སོགས་པ་ཆོས་སྐྱོང་
བ་རྣམས་སྤྱན་དྲང་བར་བགྱི་ཞེས་ནས་སྔོན་གྱི་ཞེས་ཀློག་ལ། བཅོམ་ལྡན་འདས་
སྨན་གྱི་བླའི་ཆོས་སྐྱོང་བར་ཞལ་གྱིས་བཞེས་པ། ཇི་འཇིགས་ལ་སོགས་པ་གནོད་
སྦྱིན་གྱི་སྡེ་དཔོན་བཅུ་གཉིས་རེ་རེ་ལ་གཡོག་གནོད་སྦྱིན་བདུན་འབུམ་བདུན་
-210-



-
---
དེ་བཞིན་གཤེགས་པ་བརྒྱད་འཁོར་དང་བཅས་པ་ལ་གསོལ་བ་གདབ་པའི་གདམས་པ།
འབུམ་དང་བཅས་པ་རྣམས་སྤྱན་དྲང་བར་བགྱི་ཞེས་ནས་སྔོན་དེ་བཞིན་གཤེགས་
པ་ཞེས་ཀློག་ནས། འོ་སྐོལ་རང་བསམ་པ་མ་ཡེངས་ན་ལན་གཅིག་གིས་ཀྱང་བྱོན་
པ་ཡིན་ཡང་བསམ་པ་ཡེངས་པ་སྲིད་པས་ལན་གཉིས་དང་། ལན་གསུམ་དུ་ཡང་
སྤྱན་དྲང་བར་བགྱི་ཞེས་ནས་ལན་གསུམ་བརྗོད་པར་བྱའོ། །དེ་ནས་གཤེགས་བྱོན་སྐྱེ་
འབྲི་མེད་པའི་སྐུ་ལ་སོགས་པ་སྤྱན་འདྲེན་གྱི་དབྱངས་ བྱ་ཞིང་། དེ་བཞིན་གཤེགས་པ་འཁོར་
དང་བཅས་པ་རྣམས་ཕོ་བྲང་དུ་ཐིབས་ཀྱིས་བྱོན་ཏེ། དབུས་ཀྱི་པད་མའི་ལྟེ་བ་ལ་
དུས་གསུམ་གྱི་སངས་རྒྱས་ཐམས་ཅད་སྐྱེད་པའི་ཡུམ་མདོ་སྡེ་རིན་པོ་ཆེ་བཞུགས།
འདབ་མ་བརྒྱད་ལ་རིན་པོ་ཆེའི་སེང་གེའི་ཁྲི་པད་མ་དང་ཟླ་བས་བརྒྱན་པའི་སྟེང་
དུ་དེ་བཞིན་གཤེགས་པ་མཚན་ལེགས་པར་ཡོངས་སྒྲགས་དཔལ་གྱི་རྒྱལ་པོ་ལ་
སོགས་པ་བདུན་དང་སྟོན་པ་སྡེ་བརྒྱད་ཤར་ནས་བཟུང་ནས་ཆོས་སྐོར་དུ་བྱང་ཤར་
གྱི་བར་དུ་བཞུགས། དེའི་ཕྱི་རོལ་གྱི་འདབ་མ་བཅུ་དྲུག་ལ་གླེང་གཞི་ལས་བྱང་ཆུབ་
སེམས་དཔའ་སུམ་ཁྲི་དྲུག་སྟོང་འབྱུང་ཡང་། དངོས་སུ་མཚན་སྨོས་པ་སྤྱན་རས་གཟིགས་དབང་ཕྱུག་དང་།
བློ་གྲོས་ཆེན་པོ་དང་། བྱམས་པ། སྤོབས་པ་བརྩེགས་པ་དང་། རྣམ་པར་གནོན་པ་དོན་ཡོད་དང་། ལྟ་ན་སྡུག་
དང་། མུན་པ་མུན་ནག་ཐམས་ཅད་ངེས་པར་འཇོམས་པའི་བློ་གྲོས་དང༌། བསམ་པ་ལེགས་པར་རྣམ་པར་
སེམས་པ་དང་། ལྷུན་པོ་བརྩེགས་དང་། སང་སང་པོའི་དབྱངས་དང་། ལྷུན་པོ་རྩེ་འཛིན་རྒྱལ་པོ་དང༌། ཕྱག་
ན་རྡོ་རྗེ་ཞེས་བྱུང་བའི་བྱང་ཆུབ་སེམས་དཔའ་བཅུ་གཉིས། ཉི་ཟླ་ལྟར་སྣང་བྱེད་
གཉིས། འཇམ་དཔལ་དང་སྐྱབས་གྲོལ་གཉིས་ཏེ་བཅུ་དྲུག་བཞུགས། དེའི་ཕྱི་
རོལ་གྱི་འདབ་མ་ཉི་ཤུ་རྩ་གཉིས་ལས་ཤར་ནས་བརྩམས་ཏེ་གཡས་གྲལ་དུ་
ཕྱོགས་ སྐྱོང་བཅུ་ ཉི་ཟླ་གཉིས་དང་བཅས་པ་བཅུ་གཉིས། གཡོན་ གྲལ་དུ་ གནོད་ སྦྱིན་བཅུ་
གཉིས་བཞུགས། སྒོ་བཞི་ལ་རྒྱལ་པོ་ཆེན་པོ་བཞི་བཞུགས་པར་བསམ། སྟེང་གི་
-211-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ནམ་མཁའ་ལ་ཕྱོགས་བཅུའི་སངས་རྒྱས་ཐམས་ཅད་བཞུགས་པར་བསམ་ཞིང་། དེ་
དག་ཐམས་ཅད་རང་རང་གི་འཁོར་དཔག་ཏུ་མེད་པ་དང་བཅས་པ་བཞུགས་པའོ།།
དེ་དག་ལ་བསྐོར་བ་བྱའོ། །
གཉིས་པ་སྤྱིའི་ཕྱག་དང་མཆོད་པ་ཕུལ་ཏེ་ཐུགས་དམ་བསྐུལ་བ་ནི་དེ་ལྟར་
བྱོན་ནས་བཞུགས་པ་རྣམས་ལ་སྤྱིའི་ཕྱག་དང་མཆོད་པ་བགྱིའོ་ཞེས་བརྗོད་དེ།
ཕྱོགས་ བཅུ་ ཞེས་ པ་ ལ་ སོགས་ པ། གཅིག་དང༌། བླ་མ་དང༌། སངས་རྒྱས་བརྒྱད་དང་། འཇམ་
དཔལ་ལ་སོགས་བྱང་ཆུབ་སེམས་དཔའ་རྣམས་པ་ལ་གཅིག ཚངས་པ་ལ་སོགས་པ་ཕྱོགས་སྐྱོང་རྣམས་
ལ་གཅིག གནོད་སྦྱིན་རྣམས་ལ་གཅིག་སྟེ། ཆོས་ ཀྱི་ ཕྱག་ ཁ་ བསྐང་ བའི་ ཕྱག་ བཅུ་བཞི་པོ་
རྣམས་བྱ། སྤྱི་བསྟོད་གཉིས་ཀྱི་དབྱངས་བྱ། འཕགས་པའི་ཞེས་མཆོད་པ་དབུལ།
མེ་ཏོག་དམ་པའི་མཆོད་དབྱངས་བྱ། སྡིག་བཤགས་ལ་སོགས་པ་བཞི་ཡང་བྱ།
འདི་རྣམས་ཀུན་ལ་སྦྱར་ཏེ་ཡན་ལག་བདུན་པའི་ཕུང་པོར་མཛད་ཅིང་སྣང་། འདི་
དེ་བཞིན་གཤེགས་པ་རྣམས་ཀྱིས་སྔོན་སྨོན་ལམ་བཏབ་ཅིང་ཐུགས་དམ་དང་
བཅས་པ་རྣམས་ ད་ ལྟ་ ཉིད་དུ་ འགྲུབ་པར་མཛད་དུ་ གསོལ་ ཞེས་ གསོལ་བ་
འདེབས་ཤིང་བསྐུལ་བ་ལགས་ཞེས་བརྗོད་དེ་བཅོམ་ལྡན་འདས་ཞེས་ཀློག་ཅིང་།
བླ་མ་དགེ་བའི་བཤེས་གཉེན་བརྒྱུད་པ་དང་བཅས་པ་དང་སངས་རྒྱས་དང་བྱང་
ཆུབ་སེམས་དཔའ་ཐམས་ཅད་ཀྱི་སངས་རྒྱས་ཀྱི་བསྟན་པ་ཡུན་རིང་དུ་གནས་པར་
བྱིན་གྱིས་བརླབ་ཏུ་གསོལ། སེམས་ཅན་ཐམས་ཅད་དགེ་ཞིང་སྐྱིད་པར་བྱིན་གྱིས་
བརླབ་ཏུ་གསོལ། བདག་ཅག་རྣམས་ཀྱི་སྡིག་སྒྲིབ་ཐམས་ཅད་བྱང་ཞིང་དག་པ་
དང་ཐེག་པ་ཆེན་པོའི་ཆོས་ཀྱི་རྟོགས་པ་ཁྱད་པར་ཅན་རྒྱུད་ལ་སྐྱེ་བ་དང༌། དེ་ལ་ཕྱི་
དང་ནང་གི་བར་ཆད་མི་འབྱུང་ཞིང་ཞི་བར་བྱིན་གྱིས་བརླབ་ཏུ་གསོལ་ཞེས་ལན་
-12-



དེ་བཞིན་གཤེགས་པ་བརྒྱད་འཁོར་དང་བཅས་པ་ལ་གསོལ་བ་གདབ་པའི་གདམས་པ།
གསུམ་བརྗོད་པར་བྱའོ། ། །
གསུམ་པ་སོ་སོར་ཕྱག་དང་མཆོད་པ་ཕུལ་ཏེ་གསོལ་བ་གདབ་པ་ནི་དང་
པོ་ཞིང་འདི་ནས་ཤར་ཕྱོགས་སུ་ཞིང་གང་གཱའི་ཀླུང་གཅིག་གི་བྱེ་མ་སྙེད་འདས་པའི་
འཇིག་རྟེན་གྱི་ ཁམས་ གཞན་ གྱིས་མི་ཐུབ་ པ་ནས་ བཅོམ་ ལྡན་ འདས་ མཚན་
ལེགས་པར་ཡོངས་སུ་བསྒྲགས་དཔལ་གྱི་རྒྱལ་པོ་འཁོར་དང་བཅས་པ་འདིར་
བྱོན་ནས་བཞུགས་པ་ཡིན་པས་དེ་ལ་ཕྱག་བགྱིའོ་ཞེས་ནས་ཕྱག་བདུན་དང་
བསྟོད་དབྱངས་བྱ་མཆོད་འབུལ་དང་དེའི་དབྱངས་ བྱ། ཡན་ལག་བཞི་པོ་ཡང་
བྱས་ལ། བཅོམ་ལྡན་འདས་མཚན་ལེགས་ པར་ཡོངས་སུ་བསྒྲགས་དཔལ་ གྱི་
རྒྱལ་པོ་དེས་དང་པོ་བྱང་ཆུབ་སེམས་དཔའི་སྤྱད་པ་སྤྱོད་པའི་ཚེ་སྨོན་ལམ་ཆེན་པོ་
བརྒྱད་བཏབ་པ་རྣམས་ཇི་ལྟར་བཏབ་པ་ལྟར་འགྲུབ་པར་གྱུར་ཅིག་ཅེས་སྨོན་
ལམ་གདབ་པར་བགྱི། དེ་ཡང་ཐམས་ཅད་ལ་རྗེས་ཟློས་གྲུབ་ནའང་ལེགས་ཤིང་།
དེ་མ་གྲུབ་ནའང་། ཁྱད་པར་དུ་གྱུར་ཅིག་ཅེས་པའི་རྗེས་ཟློས་བྱས་ན་འགྲུབ་པའི་རྒྱུ་
ཡིན་པས་དེ་ལྟར་མཛད་འཚལ་ལོ་ཞེས་བརྗོད་དེ། དེང་རྒྱལ་བ་ཞེས་ཀློག་ཅིང་།
འདི་ཚེ་ཕྱི་མའི་སྨོན་ལམ་དུ་གདའ་ཞེས་བརྗོད་དེ་འདི་ནས་ཞེས་ཀློགས་ལ་གསོལ་
བ་ལན་གསུམ་གདབ་པར་བྱའོ། །དེ་བཞིན་དུ་ཀུན་ལ་སྦྱར་ཏེ། ཁྱད་པར་ཞིང་
འདི་ནས་ཤར་ཕྱོགས་སུ་ཞིང་གང་གཱའི་ཀླུང་བདུན་ གྱི་བྱེ་མ་སྙེད་འདས་པའི་
འཇིག་རྟེན་གྱི་ཁམས་རིན་པོ་ཆེ་དང་ལྡན་པ་ནས་བཅོམ་ལྡན་འདས་རིན་པོ་ཆེ་
དང་ཟླ་བ་དང་པད་མས་རབ་ཏུ་བརྒྱན་པ་མཁས་པ་གཟི་བརྗིད་སྒྲ་དབྱངས་ཀྱི་
རྒྱལ་པོ་བྱོན་ཞིང་དེའི་སྨོན་ལམ་བརྒྱད། འདི་ནས་ཤར་ཕྱོགས་སུ་ཞིང་གང་གཱའི་
རླུང་ལྔའི་བྱེ་མ་སྙེད་འདས་པའི་འཇིག་རྟེན་གྱི་ཁམས་སྤོས་ཀྱིས་ཡོངས་གང་རིན་
-213-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ཆེན་བརྩེགས་པ་ནས་བཅོམ་ལྡན་འདས་གསེར་བཟང་དྲི་མེད་རིན་ཆེན་སྣང་རྟུལ་
ཞུགས་གྲུབ་པ་བྱོན་ཞིང་སྨོན་ལམ་བཞི། འདི་ནས་ཤར་ཕྱོགས་སུ་གང་གཱའི་ཀླུང་
བདུན་གྱི་བྱེ་མ་སྙེད་འདས་པའི་འཇིག་རྟེན་གྱི་ཁམས་མྱ་ངན་མེད་པ་ནས་བཅོམ་
ལྡན་འདས་མྱ་ངན་མེད་མཆོག་དཔལ་བྱོན་ཞིང་སྨོན་ལམ་བཞི། འདི་ནས་ཤར་
ཕྱོགས་ཞིང་གང་གཱའི་ཀླུང་བརྒྱད་ཀྱི་བྱེ་མ་སྙེད་འདས་པའི་འཇིག་རྟེན་གྱི་ཁམས་
ཆོས་ཀྱི་རྒྱལ་མཚན་ནས་བཅོམ་ལྡན་འདས་ཆོས་བསྒྲགས་རྒྱ་མཚོའི་དབྱངས་བྱོན་
ཞིང་སྨོན་ལམ་བཞི། འདི་ནས་ཤར་ཕྱོགས་སུ་ཞིང་གང་གཱའི་ཀླུང་དགུའི་བྱེ་མ་
སྙེད་འདས་པའི་འཇིག་རྟེན་གྱི་ཁམས་རིན་པོ་ཆེའི་རྒྱ་མཚོ་ལེགས་པར་གནས་པ་
ནས་བཅོམ་ལྡན་འདས་ཆོས་རྒྱ་མཚོ་མཆོག་གི་བློས་རྣམ་པར་རོལ་པ་མངོན་པར་
མཁྱེན་པ་བྱོན་ཞིང་སྨོན་ལམ་བཞི། འདི་ནས་ཤར་ཕྱོགས་སུ་ཞིང་གང་གཱའི་ཀླུང་
བཅུའི་བྱེ་མ་སྙེད་འདས་པའི་འཇིག་རྟེན་གྱི་ཁམས་བེ་ཌཱུརྱར་སྣང་བ་ནས་བཅོམ་
ལྡན་འདས་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་བྱོན་ཞིང་མ་ཐ་ཕྱག་ཉི་ཤུ་རྩ་གཅིག་
གམ་གྲུབ་ན་བརྒྱ་རྩ་གཅིག་ལ་སོགས་བྱ། འདིའི་སྐབས་སུ་བྱང་ཆུབ་སེམས་དཔའ་ཉི་མ་ལྟར་རྣམ་པར་སྣང་
བྱེད་དང་། ཟླ་བ་ལྟར་རྣམ་པར་སྣང་བྱེད་ལའང་ཕྱག་བྱེད། སྨོན་ ལམ་ བཅུ་ གཉིས། སྟོན་ པ་
བཅོམ་ལྡན་འདས་ཤཱཀྱ་ཐུབ་པ་ལ་ཕྱག་ བཅུ་བཞིའམ་བཅོ་ལྔ། ཐུགས་དམ་བསྐུལ་
བར་བགྱི། དེ་ནས་དཀོན་མཆོག་གསུམ་ཚང་བར་བྱ་བའི་ཕྱིར་ཆོས་ཀྱི་ཕྱག མ་
རིག་མུན་སེལ་སྒྲོན་མེ་མཆོག །སྡུག་བསྔལ་ནད་སེལ་སྨན་གྱི་ཕུལ། །དམ་ཆོས་
དཀོན་མཆོག་ཐམས་ཅད་ལ། །ཕྱག་ འཚལ་ མཆོག་ཅིང་སྐྱབས་སུ་མཆི། །ཞེས་
པས་ཕྱག་བྱ། མཆོད་པ་ལ་སོགས་པ་ཡན་ལག་གཞན་དང་། སྨོན་ལམ་བདག་ཅག་ཚེ་རབས་
ནས་ཚེ་རབས་ཐམས་ཅད་དུ་དམ་པའི་ཆོས་འཛིན་པར་གྱུར་ཅིག་ཅེས་པ་དང་། དམ་
-214-



དེ་བཞིན་གཤེགས་པ་བརྒྱད་འཁོར་དང་བཅས་པ་ལ་གསོལ་བ་གདབ་པའི་གདམས་པ།
པའི་ཆོས་དཀོན་མཆོག་ཐམས་ཅད་ཀྱི་བདེན་པའི་བྱིན་གྱིས་བརླབས་ཀྱིས། ཞེས་པ་ལ་སོགས་པའི་གསོལ་བ་
གདབ། ཅེས་སོ། །དགེ་བདུན་གྱི་འཕགས་པ་འཇམ་དཔལ་དང་སྐྱབས་གྲོལ་དང་
འདྲ་སྟེ་ཕྱག་བདུན་བདུན་མཆོད་དང་ཐུགས་དམ་བསྐུལ་བའི་བར་དུ་བྱ། ཕྱག་ན་རྡོ་
རྗེའི་ཕྱག་བདུན་གྱི། རྗེས་ལ་ཚངས་པ་ལ་སོགས་པ་རྣམས་ལ་ཕྱག་གསུམ་བྱ། མཆོད་
དབྱངས་ཀྱི་རྗེས་ལ་སྒྲུབ་པ་པོའི་གཡས་ཕྱོགས་སམ། ཁང་པའི་ཕུགས་ངོས་ཀྱི་
གཏོར་མ་དེ་ཁ་འབར་མའི་སྔགས་ཉི་ཤུ་རྩ་གཅིག་གིས་བྱིན་གྱིས་བརླབས་ལ།
དཔལ་མགོན་པོ་ལྕམ་དྲལ་འཁོར་དང་བཅས་པ་དང་ཚངས་པ་དང་བརྒྱ་བྱིན་དང་
རྒྱལ་པོ་ཆེན་པོ་བཞི་དང་ཕྱོགས་སྐྱོང་བ་བཅུ་དང་ཀླུ་ཆེན་པོ་བརྒྱད་དང་ཀླུའི་རྒྱལ་
པོ་སོག་མ་མེད་ལ་སོགས་པ་ཆོས་སྐྱོང་བའི་སྲུང་མ་མ་ལུས་པ་དང་ཟུར་གྱིས་གང་ན་
གནས་པའི་གཞི་བདག་ལའང་ཕུལ་ལ་གང་དགོས་པའི་འཕྲིན་ལས་ཞུ། ཡན་ལག་ལྷག་
མ་རྣམས་བྱས་ལ། ཐུགས་དམ་བསྐུལ་བའི་མཐར། བགེགས་བསྐྲད་ཡིན་གསུང་
སྟེ༑ ལྷག་པ་ཡང་ཞེས་པ་མན་ཆད་ལན་གསུམ་ཀློག་པར་མཛད་དོ། །གནོད་སྦྱིན་
བཅུ་གཉིས་ལ་ཕྱག་རེ་རེ་བྱ། མཆོད་དབྱངས་ཀྱི་རྗེས་ལ་གཏོར་མའི་ བྱིན་རླབས་འདྲ་
ཞིང་། གནོད་སྦྱིན་བཅུ་གཉིས་སྒོས་ཀྱིས་ཀྱང་། བཅོམ་ལྡན་འདས་སྨན་གྱི་བླའི་
ཆོས་སྐྱོང་དུ་ཞལ་གྱིས་བཞེས་པ་ལགས་པར་གདའ་བས་དེ་དག་རེ་རེ་ལ་འཁོར་
བདུན་འབུམ་བདུན་འབུམ་དང་བཅས་པ་ལ་འབུལ་ཞིང་གཞན་འདྲའོ། ། །
བཞི་པ་གཏང་རག་གི་མཆོད་པ་བྱས་ཏེ་དགེ་བ་བསྔོ་བ་ནི་བླ་མ་དང་བདེ་
བར་གཤེགས་པ་སྤྱིའི་བསྟོད་དབྱངས་བྱ། མཆོད་དབྱངས་བཟང་སྤྱོད་ཀྱི་དང་། དེ་
ལས་གཞན་ཡང་ལ་སོགས་པ་བྱ། ཆོ་ག་མཐར་ཕྱིན་ནས་གྲོ་ཡི་མཛད་པའི་བདེ་
གཤེགས་རྣམས་ཀྱིས་སྨོན་ལམ་གང་གནང་དང་ལ་སོགས་པ་གསོལ་འདེབས་ཀྱི་
-215-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
དབྱངས་བྱའོ། །
ལྔ་པ་ནོངས་པ་བཟོད་པ་གསོལ་བ་ནི་སྤྱིར་དགེ་བ་སྟོབས་ལྡན་དུ་འགྱུར་
བ་ལ་བསམ་སྦྱོར་གཉིས་སྟོབས་དང་ལྡན་པ་དགོས་པ་ལས། འོ་སྐོལ་སྙིགས་མའི་
དུས་སུ་སྐྱེས་པས་ཉོན་མོངས་པ་དང་རྣམ་རྟོག་ཤས་ཆེས་པའི་སྟོབས་ཀྱིས་བསམ་
བ་ཉོན་མོངས་པ་དང་འདྲེས་པ་དང་། འབྱོར་པ་ཆུང་ཞིང་སེར་སྣ་དང་བག་མེད་པ་
ལ་སོགས་པའི་སྟོབས་ཀྱིས་སྦྱོར་བ་གཙང་སྦྲས་མ་ཕྱེད་པ་དང་། མདོ་ལས་འབྱུང་
བ་བཞིན་དུ་མ་ལྕོགས་པ་ལ་སོགས་པའི་ཉེས་པ་མང་དུ་ཡོད་ཉེན་བདོག་པས་
བཟོད་གསོལ་མ་བྱས་ན་ཕན་ཡོན་ལ་སྒྲིབ་པ་ལགས་པར་གདའ། ཉེས་པ་ཐམས་
ཅད་བཟོད་གསོལ་གྱིས་འདག་ཅིང་ཇི་སྐད་བཤད་པའི་ཕན་ཡོན་ཐོབ་པར་འགྱུར་
བ་ལགས་པས་ཐམས་ཅད་ཐུགས་མ་ཡེངས་པར་མགྲིན་གཅིག་ཏུ་བསྡེབས་ལ་
བཟོད་པར་གསོལ་བར་བགྱི་ཞེས་བརྗོད་དེ། བཅོམ་ལྡན་འདས་ཞེས་ལན་གསུམ་
བརྗོད་པར་བྱའོ། །དེ་ནས་དེའི་དབྱངས་དང་རོ་དཔལ་ལྡན་གྲོས་མཛད་པའི་མྱང་བ་ཡིད་
ལ་བྱེད་པ་ལ་སོགས་པ་ཅི་རིགས་པར་བྱའོ། །
གསུམ་པ་རྗེས་ཀྱི་ཆོ་ག་གཤེགས་སུ་གསོལ་བ་ནི་ཕྱེ་དེ་ནང་པར་མཆོད་པ་
སོ་མ་དང་བཅས་པའི་ཡན་ལག་བདུན་པ་མདོར་བསྡུས་བྱས་ཏེ་རོལ་མོ་དང་
བཅས་པས་ཚིག་གཉིས་པོ་གང་ཡང་རུང་བ་བརྗོད་དེ་གཤེགས་སུ་གསོལ་བའི་ཆོ་
ག་ངེས་པ་བྱའོ། །དེ་ལྟ་བུའི་མཆོད་པ་ནི་མཎྜལ་ལ་བརྟེན་པའི་མདོ་སྡེའི་མཆོད་པ་
ཡིན། སྔོན་ཐུགས་དམ་བཅས་པའི་ཐུགས་དམ་མཆོད་པ་བྱས་པས་སྐུལ་བ་ཡིན།
སྡིག་པ་སྦྱོང་བའི་མཆོག་ཡིན། ཚོགས་གསོག་པའི་མཆོག་ཡིན། བར་ཆད་སེལ་
བའི་མཆོག་ཡིན་ནོ། །
-
-
-216-



དེ་བཞིན་གཤེགས་པ་བརྒྱད་འཁོར་དང་བཅས་པ་ལ་གསོལ་བ་གདབ་པའི་གདམས་པ།
གཉིས་པ་བྱེ་བྲག་ལ་ཇི་ལྟར་སྒྲུབ་པ་ནི་གསུམ་ལས་དང་པོ་གཤིན་གྱི་དོན་དུ་བྱེད་
ན་འདི་ལྟར་བྱ་སྟེ། དངོས་གཞིའི་ཕོ་བྲང་དང་མཆོད་པ་ཚུལ་བཞིན་དུ་བཤམས་
ལ༑ ཆོ་ག་ལ་མ་ཞུགས་པའི་གོང་དུ་རྟེན་རུས་པའམ་དྲི་གོས་སམ་མིང་བྱང་གསུམ་
ལས་ གཅིག་ ཡོད་ པར་ བྱ། གཏོར་ མ་ གསུམ་ བཤམ། རང་ ཡི་ དམ་ གྱི་ ལྷར་
བསམས་ལ་གཏོར་མ་དང་པོ་ཆོས་སྐྱོང་ལ་ཕུལ་ལ་གཤིན་གཤེད་པོ་དང་བྲལ་བ་
དང་ལམ་བགྲོད་པའི་བར་ཆད་བསལ་བ་དང་། གསོན་པོ་བཀྲ་ཤིས་པར་འབྱུང་
བའི་འཕྲིན་ལས་ཞུ། གཉིས་པ་འགྲོ་དྲུག་ལ་བྱིན་ལ་ཚོགས་བསགས་ཏེ་གཤིན་གྱི་
རྗེས་སུ་འབྲང་བར་སྨོན་ལམ་གདབ། དེ་ཉིད་བར་དོ་ན་ཟས་གོས་ལ་སོགས་པས་
ཉོན་མོངས་ན་ཡང་ཟས་གོས་རྟེན་ལ་སོགས་པ་འབྱུང་བར་བསྔོ། གསུམ་པ་གནོད་
བྱེད་དེ་ལ་བྱིན་ལ་བསམ་ངན་ཞི་བ་དང་དེ་བས་ལྷག་པའི་འདོད་པ་འབྱུང་བར་
བསྔོ་ཞིང་། སྤྱིར་ཡང་གཤིན་གྱི་རྗེས་སུ་མ་འབྲང་། གསོན་པོ་ལ་ ཁ་ཞུགས་ཀྱི་
གནོད་པ་མ་བྱེད། ཁྱད་པར་དུ་དགེ་སྦྱོར་འདི་མ་ཚར་གྱི་བར་དུ་བར་ཆད་མ་བྱེད་
ཅིག ཚར་བ་དང་ཁྱེད་ལ་གཏོར་མ་སྦྱིན་གྱིས་བྱས་ལ་བདེན་པ་བདར། དེ་
ནས་རྣམ་ཤེས་ཀྱི་རྗེས་སུ་མ་འབྲང་བར་གཞན་དུ་དེངས་ཤིག་བྱས་ལ་དྲག་སྔགས་
བཟླས་ཏེ་བགེགས་བསྐྲད། བར་དོའི་ཤེས་པ་བཀུག་ལ་རྟེན་ལ་བསྟིམས་ཏེ་དེ་
ཉིད་དུ་བསམས་ལ་མོས་གུས་བྱེད་པར་དམིགས་ཏེ་ཆོ་ག་ལ་འཇུག་པར་བྱ།
གཤིན་གྱི་མིང་སྤེལ་གཞུག་སྟེ། ཚེ་འདས་པ་མིང་འདི་ཞེས་བགྱི་བས་ཚོགས་
བསགས་ཤིང་སྒྲིབ་པ་སྦྱང་བར་བགྱི་བ་དང་། ལག་ལེན་པ་མིང་འདི་ཞེས་བགྱི་བ་
ལ་སོགས་པ་བདག་ཅག་འགྲོ་བ་མང་པོ་བསྐྱབ་པའི་ཞེས་དང་། ཚེ་འདས་པ་མིང་
འདི་ཞེས་བགྱི་བ་ཕྱོགས་བཅུ་དུས་གསུམ་གྱི་བདེ་བར་གཤེགས་པ་སྲས་དང་
-217-
༤



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར། །
བཅས་པ་ཐམས་ཅད་པ་ཕྱག་འཚལ་ལོ་ཞེས་བརྗོད་ཅིང་དེ་ཉིད་ཀྱང་བྱེད་པར་
བསམ། སྡིག་བཤགས་དང་སྨོན་ལམ་ལ་ཡང་མིང་སྤེལ། གསོལ་བ་གདབ་པ་
བསྟན་པ་དང་སེམས་ཅན་སྤྱིའི་གསོལ་འདེབས་ཀྱི་རྗེས་ལ་ཚེ་འདས་པ་མིང་འདི་
ཞེས་བགྱི་བའི་ཚོགས་བསགས་ཤིང་སྒྲིབ་པ་ཟད་ནས་མྱུར་དུ་ཐམས་ཅད་མཁྱེན་
པའི་གོ་འཕང་བགྲོད་པར་བྱིན་གྱིས་བརླབ་ཏུ་གསོལ། འབྲེལ་བ་ཤུལ་ནས་ཡོད་
པ་རྣམས་ཀྱི་བར་ཆད་ཞི་ཞིང་ཆོས་དང་བཀྲ་ཤིས་འཕེལ་དཔལ་འབྱོར་རྒྱས་པར་བྱིན་
གྱིས་བརླབ་ཏུ་གསོལ་ཞེས་གཤིན་དང་གསོན་གྱི་སོ་སོར་བྱ། གཏོར་མའི་སྐབས་
སུ་ཡང་འཕྲིན་ལས་སོ་སོར་བཀའ་བསྒོ་བྱ། ཆོས་སྐྱོང་ལ་བརྟེན་ནས་བགེགས་
བསྐྲད་ཀྱི་སྐབས་སུ་གསོན་པོ་ཁོ་ནའི་མིང་སྤེལ་བྱ། གཏང་རག་གི་མཆོད་དབྱངས་
ཀྱི་རྗེས་ལ་གཟུངས་ཆོག་གྲུབ་ན་གཟུངས་ཆུ་དང་། མ་གྲུབ་ན་གཟུངས་གཞན་ཅི་
རིགས་པར་བཟླས་པའི་ཆུས་ཁྲུས་བྱ། དུག་སྦྱོང་བྱ། ཟས་ཕུང་བརྗེད་པ་ཡོད་ན་
འདིར་གཏོར་མ་གསུམ་པོ་བྱ་བའམ། ཡང་ཟས་མཚན་བཞི་དང་སྔགས་བདུན་
གྱིས་བྱིན་གྱིས་བརླབས་ལ་ཕུད་གཏོར་མ་གཉིས་པོར་དབུལ། དེ་ནས་ཁོ་ཉིད་ལ་
དེ་དག་གིས་གཏོར་མ་བྱས་ལ་སྦྱིན། དེ་ནས་ལམ་བསྟན་གྱི་དབྱངས་དང་དམིགས་
པ་བྱས་ལ་གཤིན་བསྔོ་བྱ། དེའི་རྒྱུན་ལ་གསོན་གྱི་བསྔོ་བ་ངེས་པར་བྱའོ། །སྤྱིར་
མཆོད་པ་སྟོད་སྤུངས་སུ་བྱས་ན་ལེགས་ཏེ། ཚེ་ནམ་ལེན་མི་ཤེས་པས་བར་དོ་ན་
ཡོད་པའི་ཚེ་བྱས་ན་དེ་ཉིད་ཀྱང་ལད་མོ་བྱེད་ཅིང་བར་དོའི་ཤེས་པ་བསྒྱུར་སླ་སྟེ་
དགེ་བ་སྟོབས་ལྡན་དུ་འགྱུར་བས་མྱུར་དུ་བྱ། དེ་ཡང་བར་མ་ཆད་པ་བདུན་ནམ་
ཉི་ཤུ་རྩ་གཅིག་ལས་སོགས་པ་བྱས་ན་བཟང་། བདུན་གྱི་ཚིགས་སུ་བྱས་ཀྱང་
རུང་། གསུམ་ གསུམ་མམ་ གཉིས་ གཉིས་ ལ་ དངོས་གཞི་རེ་ བྱས་ ཀྱང་ རུང་སྟེ་
-218-



དེ་བཞིན་གཤེགས་པ་བརྒྱད་འཁོར་དང་བཅས་པ་ལ་གསོལ་བ་གདབ་པའི་གདམས་པ།
ལེགས། སྤྱིར་འདི་ལ་མཆོག་ཏུ་བྱམས་སྙིང་རྗེ་བྱང་ཆུབ་ཀྱི་སེམས་ཀྱིས་བྱེད་པ་
ཅིག་ངེས་པར་དགོས་གསུང་། དེ་ལྟར་བྱས་ན་སྒྲིབ་པ་སྦྱོང་བའི་མཆོག་ཡིན་པས་དོན་
ཆེན་པོར་འགྱུར་བ་ཡིན་ནོ། །
གཉིས་པ་ནད་པའི་རིམ་གྲོར་བྱེད་ན། གཞན་འདྲ་ལ་དེ་ཉིད་ཀྱི་མིང་སྤེལ་
ཞིང་སྐྱེ་སའི་སྨོན་ལམ་མི་བྱ། གསོལ་འདེབས་དང་བཀྲ་ཤིས་མང་དུ་བྱའོ། །བར་
ཆད་སེལ་བའི་མཆོག་ཡིན་པས་བསོད་ནམས་ཟད་པ་ལ་མཆོག་ཏུ་ཕན་ཞིང་འཆི་
བསླུར་འགྱུར་ཏེ། སྐྱབས་གྲོལ་གྱིས་གསུངས་པ་བཞིན་ནོ། །
གསུམ་པ་རབ་གནས་དང་སེམས་བསྐྱེད་ལ་སོགས་པ་དཔལ་འབྱོར་རྒྱས་
པས་སྒྲུབ་པའི་དོན་དུ་བྱེད་ན་ཚེ་བླ་མ་དང་སངས་རྒྱས་དང་བྱང་ཆུབ་སེམས་དཔའི་
བསྟོད་པ་མང་དུ་བྱ། སྨོན་ལམ་ནམ་མཁའི་མཐར་ཐུག་གྱུར་པ་ལ་བརྟེན་ཏེ་བཀྲ་
ཤིས་མང་དུ་བྱའོ། །
གཉིས་པ་གཟུངས་ཆོག་ཇི་ལྟར་རྗེས་སུ་བསྒྲུབ་པ་ལ་གསུམ་སྟེ། མཎྜལ་
གྱི་བྱ་བ་དང་། བུམ་པའི་བྱ་བ་དང་ཆོ་གའི་རིམ་པའོ། །དང་པོ་ནི། སྤོས་ཆུའམ་
རྣམ་ལྔས་བྱུག་པ་ལེགས་པར་བྱས་ལ། དེ་ནས་རེ་ག་གཉིས་བསྐོར་བར་ན་སོར་
བཞི་ཡོད་པའི་མཎྜལ་ཁྲུ་གང་བས་མི་ཆུང་བ་ཞིག་བྱས་ལ་མེ་ཏོག་དགུ་དགོད།།
མཐའ་མ་བསྐོར་བའམ་མདུན་དུ་མཆོད་གཏོར་ཆ་གཉིས་བཤམས་པའིཚོམ་བུ་
དབུས་མའི་སྟེང་དུ་བུམ་པ་བཞུགས་པའོ། །གཉིས་པ་ནི་བུམ་པ་རྒྱུ་རིན་པོ་ཆེའམ་
ས་ལས་བྱས་པ་མཚན་ཉིད་དང་ཚད་དང་ལྡན་པ་ལ། ལས་ཐམས་ཅད་པའི་ཁྲོ་བོ་
གང་ཡང་རུང་བའི་སྙིང་པོ་བཅུ་ཙམ་བཟླས་ལ། ཉུངས་དཀར་གྱི་བྲབ་ཅིང་གུ་གུལ་
གྱིས་བདུགས་ཏེ་བགེགས་བསྐྲད་ནས། ཙན་དན་ནམ་སྤོས་ཆུ་དང་སྦྱར་བའི་ས་
-219-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
དཀར་གྱིས་བྱུགས་ཏེ། སྐམ་པ་ལ་རས་ཁ་ཚར་དང་ཕུན་ཚར་མ་ཉམས་པའི་ཟེར་
ཕྲོག་ལྔ་པའམ་གསུམ་པའི་མགུལ་ཆིངས་བྱས་ལ། ཁྱིའུ་འམ་བུ་མོ་གཙང་མས་
ཕྱིའི་རྒྱ་མཚོ་ལས་འབབ་པའི་ཆུ་ཨ་མ་བསོས་ཕྱི་མིག་མ་ལྟས་པར་བླངས་པས་
དགར་ཞིང་། དྲི་དང་འོ་མ་མདོག་འགྱུར་ཙམ་ལ་སོགས་པ་བུམ་པའི་རྫས་རྣམས་
བླུགས། འབྲས་བུ་ཅན་གྱི་ཤིང་གིས་ཁ་རྒྱན་བྱ། དེའི་སྟེང་དུ་དུང་ཆོས་སམ་ཏིང་
དྲིས་བཀང་བའི་སྟེང་དུ་རྡོ་རྗེའི་ལྟེ་བ་ལ་ཁྱེའུ་འམ་བུ་མོ་གཙང་མས་བཀལ་བའི་
སུམ་སྒྲིལ་བྱས་པའི་གཟུངས་ཐག་བཏགས་ལ་བཞག་གོ །ཆོ་གའི་རིམ་པ་ལ
གས་སུ་ལས་དང་པོ་སྦྱོར་བ་ནི། སྒྲུབ་པ་པོ་རང་ཉིད་ཟས་དཀར་གསུམ་ལ་བརྟེན་ཏེ་
གོས་གཙང་མ་བགོ་ཞིང་ཁྲུས་ལ་སོགས་པ་གཙང་སྦྲའི་སྤྱོད་པ་བྱས་ལ། སྟན་བདེ་
བ་ལ་འདུག་ནས་སྐྱབས་འགྲོ་སེམས་བསྐྱེད་བྱ་བའམ། ཡང་ན་ཆོས་སྤྱོད་སྤྱིའི་
མན་ངག་བཞིན་དུ་བྱའོ། །
གཉིས་པ་དངོས་གཞི་ནི་བདག་ཉིད་ནང་པའི་སྒོར་ཞུགས་པ་མ་ཡིན་ན་ཐ་
མལ་གྱི་སྟེང་ནས་བྱས་པས་ཆོག་ལ། དེའི་སྒོར་ཞུགས་པ་ཡིན་ན་ལྷ་གང་ཡིན་པའི་
བསྐྱེད་ལུགས་ཀྱིས་ལྷར་བསྐྱེད་ལ་བྱ་དགོས། ཀུ་ཤའམ་སྲིན་ལག་གཡོན་པས་
བསང་གཏོར་བྱ། དེ་ནས་ལས་ཐམས་ཅད་ཀྱི་སྔོན་དུ་གཏོར་མ་འགྲོ་བས་གཏོར་
མ་ཞིག་འབྱུང་པོ་ཐམས་ཅད་ལ་གཏང་། དེ་ནས་མཎྜལ་ཧཱུྃ་ལས་གཞལ་ཡས་ཁང་
དུ་བསྐྱེད་ལ། དེའི་ནང་དུ་བུམ་པ་ཧཱུྃ་ལས་གཞལ་ཡས་ཁང་དུ་བསྐྱེད་དོ། །དེའི་ནང་
དུ་ཧཱུྃ་ལྗང་ཁུ་ལས་སྣ་ཚོགས་པད་མ་འདབ་བརྒྱད་ཀྱི་སྟེང་དུ་ཨ་ལས་ཟླ་བ་བསམ་
དེའི་སྟེང་དུ་གང་འདོད་པའི་གཟུངས་དེ་ཉིད་དམ་རིགས་ལྔའི་ས་བོན་དུ་བསམ་ཏེ་
མཆོད་པ་ཞིག་ཕུལ་ལ་གསོལ་བ་གདབ། དེ་ཡང་དཔལ་བེ་ཌཱུརྱའི་གཟུངས་མཐུ་
-220-
ལྷང་ཁུ་ལས་སྣ་ཚོགས་གཟུངས་དེ་ཉིད་དམ་རིག་པའི་༼རུའི་ག



དེ་བཞིན་གཤེགས་པ་བརྒྱད་འཁོར་དང་བཅས་པ་ལ་གསོལ་བ་གདབ་པའི་གདམས་པ།
དང་ནུས་པ་བསམ་གྱིས་མི་ཁྱབ་པ་དང་ལྡན་པ་ཁྱེད་ཀྱིས་བདག་གམ་བསྒྲུབ་བྱ་
མིང་འདི་ཞེས་བགྱི་བའི་ཚོགས་རྫོགས་ཤིང་སྒྲིབ་པ་བྱང་བ་དང་ཆོས་ཀྱི་རྟོགས་པ་
རྒྱུད་ལ་སྐྱེ་བ་བྱིན་གྱིས་བརླབ་ཏུ་གསོལ། ཞེས་བསྟོད་ཅིང་གསོལ་བ་བཏབ་ལ་དེ་
ནས་ གཟུངས་ ཐག་ བཟུང་ ནས་ བཟླས་པས་གཟུངས་གཟུངས་སྒྲུབ་ གཟུངས་ ཐག་ ལ་
འཁྲིལ་ཏེ་དྲིའི་ནང་དུ་སོང་། དེ་ལུད་ནས་བུམ་པའི་ནང་གི་གཟུངས་སམ་ས་བོན་
གྱི་ཡིག་འབྲུ་ལ་ཐིམ་པས་ཡེ་ཤེས་ཀྱི་བདུད་རྩིར་གྱུར་པར་བསམས་ལ་གཟུངས་
མདོ་ལས་བཤད་པ་ལས་སུམ་འགྱུར་གྱིས་མང་བར་གདོན། འཇོག་པའི་ཚེ་མཆོད་
པ་ཞིག་ཕུལ་ལ་བསྟོད་པ་དང་གསོལ་བ་གདབ་པར་བྱ། དེ་ནས་གཏོར་མ་ཞིག་
འབྱུང་པོ་ཐམས་ཅད་ལ་སྦྱིན་ནོ། ། །
གསུམ་པ་རྗེས་ཀྱི་ཆོ་ག་ནི་ནོངས་པ་བཟོད་པ་གསོལ་ཞིང་དགེ་བ་བསྔོས་
ཏེ་མི་དམིགས་པར་བྱའོ། །འཇུག་པའི་དུས་དང་གཟུངས་ཀྱི་ཁ་དོག་དང་ཁ་ལྟ་
ཕྱོགས་ལ་སོགས་པ་འཕྲིན་ལས་བཞིའི་སྤྱི་ལུགས་སུ་བྱས་ལ། དེ་ལྟར་སྒྲུབ་པའི་
གཟུངས་ཆུ་དེ་ཁོང་དུ་བཏང་བ་དང་ཁྲུས་དང་ཆུ་ཚིགས་ལ་སོགས་པ་ཅི་རིགས་
པར་བྱའོ། ། །
གསུམ་པ་སྐུ་གཟུགས་ཇི་ལྟར་རྗེས་སུ་སྒྲུབ་པ་ནི་ཆོ་ག་རྒྱས་པ་ལས་མཆོད་
པ་བྱེད་པའི་ཚེ་སྐུ་གཟུགས་གསར་པ་བཞེངས་དགོས་པར་བཤད་ལ། དེ་ཡང་
གྲུབ་ན་གསེར་ལ་སོགས་པ་རིན་པོ་ཆེ་ལས་སྐུ་གཟུགས་རྣམས་བཞེངས་ཤིང་། མ་
གྲུབ་ན་བྲིས་སྐུ་བྱས་པ་ཙམ་ལ་ཡང་བརྟེན་ཏེ་བྱེད་ཐབས་ཀྱི་ཆོ་གའི་རིམ་པ་རབ་
གནས་ཀྱི་གདམ་ངག་ལས་མ་འདས་པར་བྱ། སྤྱིར་སྐུ་མདོག་ཕྱག་མཚན་ལ་མི་
མཐུན་པ་ཅུང་ཟད་ཡོད་དེ་གང་ལྟར་བྱས་ཀྱང་འགལ་བ་མེད། དེ་ཡང་གཙོ་བོ་
-221-
-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
བཅོམ་ལྡན་འདས་སྨན་གྱི་བླ་མཐིང་ག་ཕྱག་གཡས་ཨ་རུ་ར་དང་། གཡོན་ལྷུང་
བཟེད་བསྣམས་པ། སྟོན་པ་མཚན་ལེགས་པ་སྐུ་མདོག་སེར་པོ་གཡས་མི་
འཇིགས་པ་སྦྱིན་པ། རིན་པོ་ཆེ་ཟླ་བ་སྐུ་མདོག་གསེར་གཙོ་མ་ལྟ་བུ། གཡས་མི་
འཇིགས་པ་སྦྱིན་པའམ། ལ་ལ་དཀར་པོ་ཆོས་འཆད་ཟེར། གསེར་བཟང་སེར་པོ་
ཆོས་འཆད། མྱ་ངན་མེད་མཆོག་སེར་པོ་ས་གནོན། ཆོས་གྲགས་དང་ཆོས་རྒྱ་མཚོ་
དམར་པོ་ཆོས་འཆད། ཐམས་ཅད་ཀྱི་གཡོན་མཉམ་བཞག་གོ །སྟོན་པ་ཤཱཀྱ་
ཐུབ་པ་སེར་པོ་གཡས་ འཁར་གསིལ་དང་གཡོན་ལྷུང་བཟེད་བསྣམས་པ་སྟེ།
ཐམས་ཅད་གདན་སེང་གེའི་ཁྲི་དང་པད་མ་དང་ཟླ་བའི་གདན་ལ་བཞུགས་པའོ། །
སེམས་དཔའ་བཅུ་དྲུག་ལས་འཇམ་དཔལ་སེར་པོ་གཡས་རལ་གྲི་དང་གཡོན་
ཨུཏྤ་ལའི་སྟེང་ན་པོ་ཏི་བསྣམས་པ། སྐྱབས་གྲོལ་སེར་པོ་ཕྱག་གཉིས་རྡོ་རྗེ་ཁུ་ཚུར་
བརླ་གཉིས་ཀྱི་སྟེང་དུ་བཞག་སྟེ། གཡོན་དུ་བསྙེམས་པའི་ཚུལ་དུ་བཞུགས་པ།
ཕྱག་ན་རྡོ་རྗེ་ལྗང་ཁུ་གཡས་རྡོ་རྗེ་ཐུགས་ཀར་འཛིན་ཅིང་གཡོན་པ་བགྲང་ཕྲེང་
འཛིན་པ། ཉི་མ་ལྟར་སྣང་བྱེད་སེར་པོ་གཡས་ཨུཏྤ་ལའི་སྟེང་ན་ཉི་མས་མཚན་
པའམ་ཕྱག་གཉིས་བདུད་རྩི་ས་གནོན་ཚུལ། ཟླ་བ་ལྟར་སྣང་བྱེད་དཀར་པོ་
གཡས་པད་མའི་སྟེང་ན་ཟླ་བས་མཚན་པའམ། གཡས་ཆོས་འཆད། གཡོན་
བགྲང་ཕྲེང་འཛིན་པ། གླེང་གཞི་ལས་འབྱུང་བ་སྤྱན་རས་གཟིགས་དབང་ཕྱུག་བློ་གྲོས་ཆེན་པོ།
བྱམས་པ། སྤོབས་པ་བརྩེགས། རྣམ་པར་གནོན་པ་དོན་ཡོད་པ། ལྟ་ན་སྡུག མུན་པ་མུན་ནག་ཐམས་
ཅད་ངེས་པར་འཇོམས་པའི་བློ་གྲོས། བསམ་པ་ལེགས་པར་སེམས་པ། ལྷུན་པོ་བརྩེགས། སང་སང་པོའི་
དབྱངས། ལྷུན་པོ་ཆེན་པོ་རྩེ་འཛིན་རྒྱལ་པོ་ཏེ། བཅུ་ གཅིག་ནི་སྐུ་མདོག་ དང་ ཕྱག་ མཚན་ གྱི་
གང་མཛེས་བྱ་སྟེ་ཐམས་ཅད་ལ་པད་མ་དང་ཟླ་བའི་གདན་བྱའོ། །ཕྱོགས་སྐྱོང་
-222-



དེ་བཞིན་གཤེགས་པ་བརྒྱད་འཁོར་དང་བཅས་པ་ལ་གསོལ་བ་གདབ་པའི་གདམས་པ།
བཅུའི་ཤར་བརྒྱ་བྱིན་སེར་པོ་གཡས་རྡོ་རྗེ་གླང་པོ་ཆེའི་གདན། ཤར་ལྷོ་མེ་ལྷ་
དམར་པོ་གྷན་དྷེ་ར་སྐྱེས་དམར་པོའི་གདན། ལྷོ་གཤིན་རྗེ་སྔོན་པོ་དབྱུག་ཏོ་མ་
ཧེའི་གདན། ལྷོ་ནུབ་སྲིན་པོ་དམར་ནག་རལ་གྲི་སྐྱེས་བུ་གྱད་གྱི་གདན། ནུབ་ཆུ་
ལྷ་དཀར་པོ་སྦྲུལ་ཞགས་ཆུ་སྲིན་གྱི་གདན། ནུབ་བྱང་རླུང་ལྷ་དུད་ཁ་བ་དན་ཤ་
བའི་གདན། བྱང་གནོད་སྦྱིན་སེར་པོ་བེ་ཅོན་ཁྱུང་ཆེན་གྱི་གདན། བྱང་ཤར་དབང་
ལྡན་སྔོ་སྐྱ་རྩེ་གསུམ་ཁྱུ་མཆོག་གི་གདན། སྟེང་གི་ཚངས་པ་སེར་པོ་དབུ་གསུམ་
གཡས་འཁོར་ལོ་གཡོན་ཐུགས་ཁར་བུམ་པ་འཛིན་པ། ངང་པའི་གདན། ཉི་མ་
སེར་པོ་ཨུཏྤ་ལ་ཤིང་རྟའི་གདན། ཟླ་བ་དཀར་པོ་པད་མ་ངང་པའི་གདན། འོག་
སའི་ལྷ་མོ་བརྟན་མ་སེར་མོ་ཕྱག་གཉིས་བུམ་པ་ཕག་པའི་གདན་ནོ། །
རྒྱལ་པོ་ཆེན་པོ་ཡུལ་འཁོར་སྲུང་དཀར་པོ་པི་ཝང་། འཕགས་སྐྱེས་པོ་སྔོན་
པོ་རལ་གྲི། སྤྱན་མི་བཟང་དམར་པོ་སྦྲུལ་ཞགས། རྣམ་ཐོས་སྲས་སེར་པོ་བེ་ཅོན་
བསྣམས་པའོ། །གནོད་སྦྱིན་གྱི་དེད་དཔོན་ཇི་འཇིགས་སེར་པོ་སྦྲུལ་མགོ་བདུན་
དང་རྡོ་རྗེ་ཐོགས་པ། རྡོ་རྗེ་དམར་སྨུག་རལ་གྲི། རྒྱན་འཛིན་སེར་པོ་དབྱུག་ཏོ།
གཟའ་འཛིན་སྔོན་པོ་དགྲ་སྟ། རླུང་ནི་དམར་པོ་རྩེ་གསུམ། གནས་བཅས་མཐིང་
ཁ་བ་དན། དབང་འཛིན་ཐལ་སྐྱ་དགྲ་སྟ། གཞུང་འཛིན་སེར་པོ་ཞགས་པ། སྨྲ་
འཛིན་སྔོ་སྐྱ་དབྱུག་ཏོ། བསམ་འཛིན་དམར་པོ་རལ་གྲི། གཡོ་བ་འཛིན་སེར་པོ་རྡོ་
རྗེ། རྫོགས་བྱེད་དམར་པོ་འཁོར་ལོ་ཐོགས་པ་སྟེ། ཐམས་ཅད་ལ། ཟ་འོག་གི་
འབོལ་སྟན་ཡོད་པའོ། །དེ་བཞིན་གཤེགས་པ་བདུན་གྱི་མཆོད་པ་ཇི་ལྟར་སྒྲུབ་
པའི་ཚུལ། བླ་མ་རྣམས་ཀྱི་གདམས་པ་ཤཱཀྱའི་དགེ་སློང་ནམ་མཁའ་གྲགས་ཀྱི་
བསྡེབས་པའོ།། །།
-223-



༄༅། །སྨན་བླའི་མངོན་རྟོགས་བཞུགས་སོ། །
རྒྱ་སྟོན་ཀུན་དགས་མཛད་པ།
སྨན་གྱི་བླ་ཞེས་མཚན་ཙམ་ཐོས་པས་ཀྱང་། །ངན་འགྲོ་བདེ་འགྲོར་བུད་
མེད་སྐྱེས་པར་བྱེད། །འཁོར་བ་མྱང་འདས་མཆོག་ཏུ་བྱེད་པ་ཡི།། མཚན་མཆོག་
དོན་ལྡན་དེ་ལ་ཕྱག་འཚལ་ལོ། ཁྲུས་བྱས་ལ། གོས་གཙང་མ་གྱོན་ཏེ། སྟན་བདེ་
བ་ལ་འདུག་ནས་སྐྱབས་སུ་སོང་ལ་མདོ་སྡེ་རིན་པོ་ཆེའི་ཕན་ཡོན་ཡིད་ལ་བྱ།།
སེམས་ཅན་ཐམས་ཅད་ལ་ཕ་མ་ལྟར་བྱམས་པའི་བཏང་སྙོམས། བདེ་བ་དང་བདེ་
བའི་རྒྱུ་དང་ལྡན་ན་སྙམ་པའི་བྱམས་པ། སྡུག་བསྔལ་དང་སྡུག་བསྔལ་གྱི་རྒྱུ་དང་
བྲལ་ན་སྙམ་པའི་སྙིང་རྗེ། སྡུག་བསྔལ་དང་བྲལ་ཞིང་བདེ་བ་དང་ལྡན་ན་རེ་
དགའ་སྙམ་པ་སྟེ། ཚད་མེད་པ་བཞི་ཡུན་རིང་དུ་བསྒོམས། སེམས་ཅན་ཐམས་
ཅད་སངས་རྒྱས་ཀྱི་ས་ལ་དགོད་པར་བྱ། སྙམ་པའི་བྱང་ཆུབ་ཀྱི་སེམས་དང་།
ཆོས་ཐམས་ཅད་རྒྱུས་སྟོང་བའི་སྟོང་པ་ཉིད། ངོ་བོས་སྟོང་བའི་མཚན་མ་མེད་པ།
འབྲས་བུས་སྟོང་བའི་སྨོན་པ་མེད་པ་སྟེ། རྣམ་ཐར་གསུམ་གྱི་དོན་བསྒོམས། དེ་
ནས། ས་གཞི་རིན་པོ་ཆེ་སྣ་ཚོགས་ལས་གྲུབ་པ། ཐ་གྲུ་ཆེ་བ། མཐའ་རིན་པོ་ཆེའི་
ཕ་གུས་བརྩེགས་པ། ལག་མཐིལ་ལྟར་མཉམ་ཞིང་མེ་ལོང་གི་ངོས་ལྟར་གསལ་བ།
ཡན་ལག་བརྒྱད་ལྡན་གྱི་མཚོ་རྫིང་ལྡིང་ཀས་བརྒྱན་པ། དཔག་བསམ་དང་རིན་པོ་
ཆེས་བརྒྱན་པའི་ཤིང་འབྲས་གཡུར་ཟ་ཞིང་ལྡེམ་པ། དེ་ལ་གོས་དང་གསེར་གྱི་
-224-



སྨན་བླའི་མངོན་རྟོགས།
དྲིལ་བུ་གཡེར་ཁའི་དྲ་བ་འཕྱངས་ཞིང་འཁྲོལ་བ། ས་གཞི་མཆོད་རྫས་དུ་མས་
གང་བའི་དབུས་སུ། རིན་པོ་ཆེ་སྣ་ཚོགས་ལས་གྲུབ་པའི་གཞལ་ཡས་ཁང་གྲུ་བཞི་
སྒོ་བཞི་རྒྱན་རྟ་བབས་དང་བཅས་པའི་དབུས་སུ། པཾ་ལས་པད་མ་འདབ་མ་བཅུ་
དྲུག་པའི་དབུས་ལིང་ཙེ་དགུ་པ་དེ་རེ་རེ་ལའང་སེང་གེ་བརྒྱད་རེས་བཏེགས་པའི་
རིན་པོ་ཆེའི་ཁྲིའི་སྟེང་དུ་པད་མ་དང་ཟླ་བའི་གདན། པད་འདབ་བཅུ་དྲུག་ལ་ཟླ་
བའི་གདན། ཁྱམ་གྱི་ནང་དུ་གཡས་གྲལ་དུ་ཕྱོགས་སྐྱོང་བ་རྣམས་ལ་སྲོག་ཆགས་
རང་རང་གི་གདན། གཡོན་གྲལ་དུ་གནོད་སྦྱིན་རྣམས་ལ་དར་ཟབ་ཀྱི་གདན། སྒོ་
བཞིར་རྒྱལ་ཆེན་བཞི་ལ་པད་མ་དང་ཟླ་བའི་གདན། ཕྱི་ནང་ཐམས་ཅད་ཀུན་དུ་
བཟང་པོའི་མཆོད་སྤྲིན་ལྟ་བུའི་མཆོད་རྫས་བསམ་གྱི་མི་ཁྱབ་པས་གང་བར་
བསམ། བདེ་བར་གཤེགས་པ་འཁོར་དང་བཅས་པ་སྤྱན་དྲངས་ཏེ་བྱོན་ནས་
གཞལ་ཡས་ཁང་གི་དབུས་སུ་བཞུགས་པར་བསམ་པ་ནི། དབུས་སུ་ཡུམ་ཆེན་མོ་
གསེར་གྱི་མདོག་ཅན་ཞལ་གཅིག་ཕྱག་བཞི་པ་གཡས་ཀྱི་དང་པོས་རྡོ་རྗེ། གཡོན་
གྱི་དང་པོས་པོ་ཏི། འོག་མ་གཉིས་མཉམ་བཞག་དར་དང་རིན་པོ་ཆེ་དུ་མས་སྤྲས་
པ་ཆོས་སྐུའི་རང་བཞིན། ཤར་དུ་སྨན་གྱི་བླ་བཻ་ཌཱུརྱའི་མདོག་ཅན། གཡས་མཆོག་
སྦྱིན་གྱི་སྟེང་ན་ཨ་རུ་ར། གཡོན་མཉམ་བཞག་གི་སྟེང་ན་ལྷུང་བཟེད་བདུད་རྩིས་
གང་བ་འཛིན་པ། ཤར་ལྷོར་ཤཱཀྱ་ཐུབ་པ་སེར་པོ་གཡས་ས་གནོན་གཡོན་མཉམ་
བཞག །ལྷོར་མཚན་ལེགས་སེར་པོ་གཡས་མི་འཇིགས་སྦྱིན་གཡོན་མཉམ་བཞག
ལྷོ་ནུབ་ཏུ་རིན་ཆེན་ཟླ་བ་སེར་པོ་གཡས་མཆོག་སྦྱིན་གཡོན་མཉམ་བཞག ནུབ་ཏུ་
གསེར་བཟངས་ སེར་པོ་ཆོས་འཆད། ནུབ་ བྱང་ དུ་ མྱ་ངན་མེད་མཆོག་ དཔལ་
དམར་སྐྱ་ཏིང་ངེ་འཛིན། བྱང་དུ་ཆོས་བསྒྲགས་དཀར་ལ་དམར་བའི་མདངས་
-225-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ཆགས་ པ་ ཆོས་ འཆད། བྱང་ ཤར་ དུ་མངོན་མཁྱེན་ དམར་ པོ་ གཡས་ མཆོག་
སྦྱིན་གཡོན་མཉམ་བཞག་དེ་ཐམས་ཅད་ཀྱང་མཚན་བཟང་པོ་སུམ་ཅུ་རྩ་གཉིས་
དཔེ་བྱད་བཟང་པོ་བརྒྱད་ཅུ་དང་ལྡན་ཞིང་ཆོས་གོས་ངུར་སྨིག་ཞབས་རྡོ་རྗེའི་
དཀྱིལ་ དཀྲུངས་ཏེ་ སྤྲུལ་ སྐུའི་རྣམ་ པའོ། །ཤར་ གྱི་པད་འདབ་བཞི་ ལ་ འཇམ་
དཔལ་སེར་ པོ་ གཡས་ རལ་གྲི་ གཡོན་ཨུད་པ་ལའི་སྟེང་ན་པོ་ཏི། སྤྱན་རས་
གཟིགས་དཀར་པོས་པད་མ། ཕྱག་ན་རྡོ་རྗེ་ལྗང་སྔོན་རྡོ་རྗེ། ཉི་སྣང་དམར་སེར་
པད་མའི་སྟེང་ན་ཉི་མ། ལྷོ་ཕྱོགས་ཀྱི་པད་འདབ་བཞི་ལ་ཟླ་སྣང་དཀར་པོས་པད་
མའི་སྟེང་ན་ཟླ་བ། བློ་གྲོས་ཆེན་པོ་སེར་པོས་པད་མའི་ལྟེ་བ་ལ་སྤྱན་གྱིས་མཚན་
པ༑ བྱམས་པ་སེར་པོས་ཀླུ་ཤིང་དང་བུམ་པ། རྡོ་རྗེ་དམར་སེར་རིན་པོ་ཆེའི་སྙི་མ་
འཛིན་པ། ནུབ་ཕྱོགས་ཀྱི་པད་འདབ་བཞི་ལ་སྤོབས་པ་བརྩེགས་པ་དཀར་པོས་
སྤོས་ཕོར། རྣམ་པར་གནོན་པའི་དོན་ཡོད་ལྗང་སྔོན་རལ་གྲི། ལྟ་ན་སྡུག་དཀར་
པོས་པད་མའི་སྟེང་ན་པོ་ཏི། མི་ཤེས་པའི་མུན་པ་ཐམས་ཅད་ངེས་པར་འཇོམས་
པའི་བློ་གྲོས་དཀར་སེར་རིན་པོ་ཆེའི་དབྱུག་པ། བྱང་དུ་བསམ་པ་ལེགས་པར་
སེམས་པ་དཀར་པོ་བུམ་པ། ལྷུན་པོ་བརྩེགས་པ་དཀར་པོས་པད་མའི་སྟེང་ན་ཟླ་
ཕྱེད། སང་སང་པོའི་དབྱངས་སྔོན་པོས་ཨུད་པ་ལའི་སྟེང་ན་རྡོ་རྗེ། ལྷུན་པོ་ཆེན་
པོའི་རྩེ་འཛིན་རྒྱལ་པོ་དཀར་པོས་བུམ་པ་བདུད་རྩིས་བཀང་བ་འཛིན་པ། ཐམས་
ཅད་ཀྱང་ཞི་བ་སྒེག་པ་འཛུམ་པའི་ཉམས་དང་ལྡན་པ་དར་དང་རིན་པོ་ཆེ་དུ་མས་
སྤྲས་ཤིང་སེམས་དཔའི་དཀྱིལ་དཀྲུངས་ཀྱིས་བཞུགས་པ་ལོངས་སྐུའི་ཆ་ལུགས།
ཁྱམ་གྱི་ནང་དུ་ཤར་སྒོ་ནས་གཡས་གྲལ་དུ་ཚངས་པ་སེར་པོས་བུམ་པ་འཛིན་པ་
ངང་པའི་ཁྲི་ལ་བཞུགས་པ། བརྒྱ་བྱིན་དཀར་པོས་རྡོ་རྗེ་འཛིན་པ་གླང་པོ་ཆེའི་ཁྲི་
-226-



སྨན་བླའི་མངོན་རྟོགས།
ལ༑ མེ་ ལྷ་ དམར་ པོས་ བགྲངས་ ཕྲེང་འཛིན་པ་ར་སྐྱེས་ཀྱི་ལྷོ་ཕྱོགས་སུ་གཤིན་
རྗེ་སྔོན་པོས་དབྱུག་ཏོ་འཛིན་པ་མ་ཧེའི། སྲིན་པོ་སྔོ་ནག་རལ་གྲི་འཛིན་པ་བརྒྱད་
ཀྱི་ཁྲི་ལ། ཆུ་ལྷ་དཀར་པོས་སྦྲུལ་ཞགས་འཛིན་པ་ཆུ་སྲིན་གྱི། རླུང་ལྷ་དུད་ཁ་བ་
དན་འཛིན་པ་ཤ་བའི། གནོད་སྦྱིན་སེར་པོས་ནེའུ་ལེ་འཛིན་པ་རྟའི། འབྱུང་པོ་སྔོ་
སྐྱ་རྩེ་གསུམ་འཛིན་པ་ཁྱུ་མཆོག་གི་ཁྲི་ལ། ནུབ་ཕྱོགས་སུ་སའི་ལྷ་མོ་སེར་མོས་
བུམ་པ་འཛིན་པ་ཕག་པའི། ཉི་མ་སེར་པོས་ཉི་མ་འཛིན་པ་ཤིང་རྟའི། ཟླ་བའི་ལྷ་
དཀར་པོས་ཟླ་བ་འཛིན་པ་ཤིང་རྟའི་ཁྲི་ལ་བཞུགས་པའོ།། ཤར་སྒོ་ནས་གཡོན་
གྲལ་དུ་ཇི་འཇིགས་སེར་པོས་རྡོ་རྗེ། རྡོ་རྗེ་དམར་སེར་རལ་གྲི། རྒྱན་འཛིན་སེར་
པོས་དབྱུག་ཏོ། བྱང་ཕྱོགས་སུ་གཟའ་འཛིན་སྔོ་སྐྱ་དབྱུག་ཏོ། རླུང་འཛིན་དམར་པོ་
རྩེ་གསུམ། གནས་བཅས་དུད་ཁ་ རལ་གྲི། དབང་འཛིན་དམར་པོས་དབྱུག་ཏོ།
བཏུང་འཛིན་སེར་པོས་དབྱུག་ཏོ། །སྨྲ་འཛིན་ཐལ་ཀ་སྟ་རེ། ནུབ་ཕྱོགས་སུ་བསམ་
འཛིན་སེར་ པོས་ ཞགས་པ། གཡོ་བ་ འཛིན་ སྔོན་པོས་དབྱུག་ཏོ། རྫོགས་ བྱེད་
དམར་པོས་འཁོར་ལོ་འཛིན་པ། ཐམས་ཅད་ཀྱང་ཡན་ལག་ཐུང་ཞིང་ཤ་རྒྱས་པ་
གསུས་པ་ཆེ་བ་རེ་རེ་ལའང་གནོད་སྦྱིན་བདུན་འབུམ་བདུན་འབུམ་གྱིས་བསྐོར་
བ༑ ཤར་སྒོར་ཡུལ་འཁོར་སྲུང་དཀར་པོས་པི་ཝང་། ལྷོ་སྒོར་འཕགས་སྐྱེས་པོ་
སྔོན་པོས་རལ་གྲི། ནུབ་སྒོར་སྤྱན་མི་བཟང་དམར་པོས་སྦྲུལ་ཞགས་དང་བྱང་ཆུབ་
ཆེན་པོའི་མཆོད་རྟེན་འཛིན་པ། བྱང་སྒོར་རྣམ་ཐོས་སྲས་སེར་པོས་རྒྱལ་མཚན་
དང་ནེའུ་ལེའི་རྐྱལ་པ་འཛིན་པ། རང་རང་གི་སྲས་དང་བཙུན་མོ་གཡོག་འཁོར་དུ་
མས་བསྐོར་བ་བསྒོམ་མོ། །དེ་ནས་རང་རང་གི་ཐུགས་དམ་བསྐུལ་བའི་ཆོ་ག་ལས་
འབྱུང་བ་ལྟར་རམ། ཡང་ན་ཡན་ལག་བདུན་པ་བྱས་ལ་བེ་ཌཱུརྱའི་གཟུངས་སམ།
-227-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ཡང་ན། ཏདྱ་ཐཱ། ཨོཾ་བྷེ་ཥ་ཛྷེ། མ་ཧཱ་ བྷེ་ཥ་ཛེ། ས་མུ་གྷ་ཏེ་སྭཱ་ཧཱ། ཞེས་བཟླས་པ་
བྱ། ཕན་ཡོན་ནི་མདོ་ལས་འབྱུང་བས་དེར་བལྟའོ།། མཐར་ནོངས་པ་བཟོད་པར་
གསོལ་ཏེ། དགེ་བ་བསྔོ། དེ་ནས་རང་རང་གི་ཞིང་ཁམས་སུ་གཤེགས་སུ་གསོལ་
ལ༑ མི་དམིགས་པས་རྒྱས་གདབ་པོ།། །།
ཞི་བ་མཚོ་དང་མར་མེ་མཛད་དཔལ་གྱིས། ཆོ་ག་སྒྲུབ་ཐབས་མཛད་པའི་
རྗེས་འབྲང་ནས། །ཡི་གེ་འདི་ནི་རྒྱ་སྟོན་ཀུན་དགས་སྦྱར། །དགེ་བས་འགྲོ་ཀུན་
སངས་རྒྱས་ཐོབ་པར་ཤོག །མང་དུ་ཐོས་པའི་རྒྱ་སྟོན་ཨ་ནན་ཏ་བཱིརྱས། བྲག་
སྙིང་གི་དབེན་གནས་སུ་སྦྱར། །
-228-



༄༅། །སྨན་བླའི་རྣམ་གཞག་ཆོ་ག་ཉམས་ལེན་
བདེ་འཇུག་བཞུགས་སོ། །
སྟག་ལོ་ཤེས་རབ་རིན་ཆེན་གྱིས་མཛད་པ།
ན་མོ་མཉྫ་ཤྲཱི་ཡེ། བླ་མ་རྣམས་དང་སྐྱབས་གནས་དཀོན་མཆོག་གསུམ།
བདེ་གཤེགས་བདུན་དང་ཐུབ་དབང་འཇམ་དབྱངས་ལ། །བཏུད་ནས་བདེ་
གཤེགས་བདུན་གྱི་མདོ་སྡེ་ཡི། །ཆོ་གའི་རྣམ་གཞག་ཚུལ་བཞིན་བཤད་པར་བྱ།
འདི་ལ་བཞི་སྟེ་མདོ་ལས་གསུངས་ཚུལ། ཞི་འཚོས་བསྡུས་ཚུལ། བོད་དུ་
དར་ཚུལ། ཉམས་སུ་བླང་ཚུལ་ལོ། །
དང་པོ་ལ་སྟོན་པ་ནི་ཤཱཀྱའི་རྒྱལ་པོའོ། །དུས་ནི་བཀའ་དང་པོ་བདེན་
བཞིའི་ཆོས་འཁོར་གྱི་དུས་ནི་ནམ་ཡང་མ་ཡིན་སྟེ། འདིའི་མིང་གི་ཞུ་བ་པོ་སོགས་
ནི་ཀུན་དགའ་བོ་ཡིན་ལ་དེ་ནི་སྟོན་པ་སངས་རྒྱས་པའི་ལོར་འཁྲུངས་ནས་ལོ་
བདུན་གྱི་བར་དུ་སྟོན་པ་དང་ཞལ་ཡང་མ་མཇལ་བའི་ཕྱིར་རོ། །དེར་མ་ཟད་
འཁོར་ལོ་བར་པ་ལས་ཀྱང་ཕྱི་སྟེ། སྤྱོད་ཕྱོགས་རྒྱ་ཆེན་པོ་གཙོ་བོར་སྟོན་པ་ཤིན་ཏུ་
རྒྱས་པའི་སྡེ་སྣོད་ཡིན་པས་འཁོར་ལོ་ཐ་མར་གཏོགས་པའི་ཕྱིར་རོ། །གནས་ནི།
ཡངས་པ་ཅན་གྱི་རོལ་མོའི་སྒྲ་གཅན་གྱི་ཤིང་ལྗོན་པའི་ཚལ་ལོ། །འཁོར་ནི་དགེ་
སློང་བརྒྱད་ཁྲི་དང་བྱང་ཆུབ་སེམས་དཔའ་སྤྱན་རས་གཟིགས་དང་བློ་གྲོས་ཆེན་པོ་
དང་བྱམས་པ་དང་སྤོབས་པ་བརྩེགས་ནས་ལག་ན་རྡོ་རྗེ་བར་མཚན་སྨོས་པ་བཅུ་
- 229 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
གཉིས་ལ་སོགས་པ་སུམ་ཁྲི་དྲུག་སྟོང་དང་། གཞན་ཡང་ཐེག་པ་ཆེན་པོ་ལ་ལྷག་
པར་མོས་པའི་ལྷ་ཀླུ་ལ་སོགས་པ་གྲངས་མེད་པའོ། །ཞུ་བ་པོ་ནི་ཆོས་ཀྱི་རྒྱལ་བུ་
གཞོན་ནུར་གྱུར་པ་འཇམ་དཔལ་ལོ། །ཆེད་དུ་བྱ་བའི་གདུལ་བྱ་ནི། ལྔ་བརྒྱ་ཐ་མ་
ལ་དམ་པའི་ཆོས་ལྟར་བཅོས་པ་འབྱུང་བ་ན་ནད་སྣ་ཚོགས་ཀྱིས་གཟིར་བ་ལ་
སོགས་པའི་སེམས་ཅན་ནོ། །ཆོས་ནི། གང་ཐོས་པ་ཙམ་གྱིས་བླ་ན་མེད་པའི་བྱང་
ཆུབ་ལས་ཕྱིར་མི་ལྡོག་པར་གྱུར་པ་དང་བསམ་པ་ཐམས་ཅད་ཡིད་བཞིན་དུ་
འགྱུར་བའི་ཡོན་ཏན་དང་ལྡན་པའི་དེ་བཞིན་གཤེགས་པ་བདུན་གྱི་སྔོན་གྱི་སྨོན་
ལམ་གྱི་ཁྱད་པར་རྒྱས་པའམ། ལག་ན་རྡོ་རྗེས་དམ་བཅས་པའམ་ལས་ཀྱི་སྒྲིབ་པ་
ཐམས་ཅད་རྣམ་པར་སྦྱོང་ཞིང་རེ་བ་ཐམས་ཅད་ཡོངས་སུ་སྐོང་བའམ། གནོད་
སྦྱིན་གྱི་སྡེ་དཔོན་བཅུ་གཉིས་ཀྱིས་དམ་བཅས་པའི་མདོ་སྡེ་སྡེ་ཚན་གྱི་རྣམ་གྲངས་
བཞི་དང་ལྡན་པའི་ཤིན་ཏུ་རྒྱས་པའི་སྡེ་སྣོད་དོ། །
གསུང་ཚུལ་དངོས་ནི་འཇམ་དབྱངས་ ཀྱིས་ཞུས་སྟོན་པས་ལེགས་སོ་
གནང་ནས་གསུངས་ཏེ་འདི་ལའང་བདུན་ཀའི་ཞིང་བཀོད་སྨོན་ལམ་སོ་སོར་
གསུངས་པ་དང་། སྨན་བླའི་མཚན་གྱི་ཕན་ཡོན་བྱེ་བྲག་ཏུ་གསུངས་པའོ། །འདི་
ལ་གདན་མ་འཛོམ་བར་གྱི་བཀའ་མཆིད་དང་། གདན་མཛོམས་ནས་ཀྱི་བཀའ་
མཆིད་དོ། །
དང་ པོ་ ལ་ མཚན་ གྱི་ ཕན་ ཡོན་ སྟོན་ པས་ གསུངས། སྐྱབས་ གྲོལ་ གྱིས་
བཤད། གནོད་སྦྱིན་ལ་མངོན་དུ་གྱུར་པའོ། །
དང་པོ་ལ་སྟོན་པས་རྒྱ་ཆེར་གསུངས། འཇམ་དཔལ་གྱིས་མཚན་བསྒྲགས་
པར་དམ་བཅས་ཤིང་མདོ་སྡེ་གནས་པར་སྲུང་མ་སྦྲན། སྟོན་པས་ཀུན་དགའ་བོ་
- 230 -



སྨན་བླའི་རྣམ་གཞག་ཆོ་ག་ཉམས་ལེན་བདེ་འཇུག
ལ་ཡིད་ཆེས་བསྐྱེད་པའོ། །
དང་པོ་ལ་སེར་སྣ་དང་། ཚུལ་འཆལ་དང་ང་རྒྱལ་དང་ཕྲག་དོག་དང་ཕྲ་མ་
དང་ལས་སྦྱོར་ངན་པ་བྱས་པས་རྣམ་སྨིན་ཆེར་མྱོང་བ་རྣམས་ཀྱང་སྔོན་སྨན་བླའི་
མཚན་ཐོས་པ་དྲན་ནས་སྡུག་བསྔལ་ལས་ཐར་ཏེ་བདེ་བ་ཕུན་སུམ་ཚོགས་པ་
འབྱུང་བ་དང་། བསླབ་པ་ཐམས་ཅད་འཆལ་ཀྱང་རྣམ་སྨིན་མི་འབྱུང་ཞིང་འཁོར་
ལོས་སྒྱུར་རྒྱལ་སོགས་སུ་སྐྱེ་བ་དང་བུད་མེད་ཀྱི་སྐྱེ་གནས་ལས་ཐར་ཞིང་བུ་ནོར་
ཚེ་དང་དབང་ཕྱུག་གང་འདོད་འབྱུང་ལ་བུ་བཙའ་བའི་ཚེ་ནད་མི་འབྱུང་བ་སོགས་
གསུངས་པའོ། །
གཉིས་པ་ལ་ནད་དྲག་པོ་དང་ཤི་བ་གསོས་ཤིང་རྒྱལ་སྲིད་ལ་ཉེར་འཚེ་མི་
འབྱུང་ཞིང་ཞི་བར་བཤད། ཀུན་དགའ་བོས་སྲོག་དབང་ཆད་པ་སླར་མཚམས་མི་
སྦྱོར་བའི་རྩོད་པ་འགོད། སྐྱབས་གྲོལ་གྱིས་དུས་མིན་གྱི་འཆི་བ་བཅུ་གསོ་བར་
ཐེག་ཆེན་གྱི་ལུང་ལས་གསུངས་པས་རྩོད་པ་སྤང་བའོ། །
གསུམ་པ་ནི། མཚན་ཐོས་པས་གནོད་སྦྱིན་བདུན་འབུམ་ཕྲག་བཅུ་གཉིས་
ཀྱིས་བདེན་པ་མཐོང་ནས་མདོ་འདི་བསྲུང་བར་དམ་བཅས་པའོ། །
གཉིས་པ་ལ་ལྷའི་བུ་ཁ་ཅིག་དོན་དེ་དག་ལ་ཡིད་གཉིས་སྐྱེས། སྟོན་པས་
སངས་རྒྱས་ཀྱི་ཞིང་བསྐུལ་བ་ཞེས་བྱ་བའི་ཏིང་འཛིན་མངོན་དུ་མཛད་ནས་བདེ་
གཤེགས་བདུན་སྤྱན་དྲངས། གདན་འཛོམས་པ་ལ་འཇམ་དབྱངས་ཀྱིས་བེ་
ཌཱུརྱའི་གཟུངས་ཞུས་བརྒྱད་ཀས་མགྲིན་གཅིག་ཏུ་ཕན་ཡོན་རྒྱས་པ་དང་བཅས་པ་
གསུངས། གསང་བདག་འཁོར་བཅས་ཀྱིས་བཅོམ་ལྡན་འདས་བདག་ཅག་གིས་
དེ་བཞིན་གཤེགས་པ་བདུན་གྱི་སྔོན་གྱི་སྨོན་ལམ་གྱི་ཁྱད་པར་རྒྱས་པ་ཡང་ཐོས།
- 231-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ཞེས་པ་ནས་འབེལ་བའི་བཀའ་མཆིད་ཀྱང་བགྱིད། རེ་བ་ཐམས་ཅད་ཡོངས་སུ་
བཀང་བར་བགྱིའོ། །ཞེས་པའི་བར་སྨྲས། གདན་མཛོམས་པས་ཕྱག་རྡོར་གྱི་
གཟུངས་བྱིན་གྱིས་བརླབས་ཤིང་ཚངས་པ་སོགས་ལ་བསྟན་པ་བསྲུང་བར་བཀའ་
བསྒོས། ཀུན་དགའ་བོས་ཆོས་ཀྱི་རྣམ་གྲངས་ཀྱི་མིང་ཞུས་པ་རྣམས་ཀྱིས་མདོའི་
དོན་ཡོངས་སུ་རྫོགས་སོ། །
ཞི་འཚོས་བསྡུས་ཚུལ་ལ། སྔོན་འགྲོ་བཤམས་ཤིང་སྒོམ་པ། དངོས་
གཞི་ཕྱག་མཆོད་སྨོན་ལམ། མཇུག་ཏུ་བཟོད་གསོལ་གཤེགས་གསོལ་ལོ། །
དང་པོ་ལ་བཤམ་པ་དང་སྒོམ་པའོ། །དང་པོ་ལ་འགལ་རྐྱེན་བསལ་བ་
དང་མཐུན་རྐྱེན་སྒྲུབ་པའོ། །དང་པོ་ལ་ཕྱི་ཁྲུས་ནི། ལུས་ལེགས་པར་བཀྲུས་ཤིང་
གོས་གཙང་མ་བགོ་བའོ། །ནང་ཁྲུས་ནི་ཟས་གཙང་མ་ཟ་ཞིང་སེམས་ཉོན་མོངས་
པ་དང་བྲལ་བའོ། །མཐུན་རྐྱེན་ལ། བསམ་པ་ཁྱད་པར་ཅན། ཡར་དད་གུས་མར་
ཚད་མེད་བར་དུ་སྡོམ་པ་བཟུང་བའོ། །དུས་ཁྱད་པར་ཅན་ཚེས་བརྒྱད་སོགས་
དང་། གནས་ཁྱད་པར་ཅན་ཡིད་དུ་འོང་བ་ཕྱག་དར་དང་ཆག་ཆག་ལ་སོགས་པས་
གཙང་མར་བྱས་ཏེ། གདུགས་དང་རྒྱལ་མཚན་མང་པོས་བརྒྱན་པ། རྟེན་ཁྱད་པར་
ཅན་སྤོས་ཀྱི་མཎྜལ་ཆེན་པོ་བྱ་སྟེ་ཞེས་པ་དྲི་བཟང་གི་དཀྱིལ་འཁོར་བྱ་བ་སྟེ། འོག་
ན་འབྱུང་བ་ལྟར་གྲུ་བཞི་སྒོ་བཞི་རྩིག་པ་འདོད་སྣམ་ཕ་གུ་སྟེ། འདོད་སྣམ་ཆ་ཕྲན་
གཉིས་པ་དང༌། གཞན་གཉིས་རེ་རེ་བ་བྱས་པས་སྒོ་ཁྱུད་ཀྱང་སྒོ་ཚད་རེ་རེའོ། །
དེའི་ནང་དུ་ལྷ་སྣམ་ཉིས་རིམ། དབུས་སུ་པདྨ་འདབ་བརྒྱད་སེང་གེའི་ཁྲི་དང་
བཅས་པ་བྲིས་ལ། ཚོན་ཕྱེའམ་མེ་ཏོག་གིས་བགྲམ་ཞེས་པ་ཙམ་ལས་མ་གསུངས་
པས་ཚོན་སྣ་ལྔས་མཛེས་ཚོན་བྱས་ལ། ཡང་ན་འོས་མེད་ཀྱི་རིགས་པས་པདྨ་
- 232 -



---
-
སྨན་བླའི་རྣམ་གཞག་ཆོ་ག་ཉམས་ལེན་བདེ་འཇུག
འདབ་བརྒྱད་ལ་ཤར་དུ་སྨན་ཐུབ་གཉིས། ལྷོར་མཚན་ཟླ་གཉིས་སོགས་བསྐོར་
བས། ཤར་སྔོ། ལྷོ་སེར། ནུབ་དམར། བྱང་ལྗང་ཁུའམ་དམར་སྐྱ་སྟེ། སྨན་བླ་ནི་
བེ་ཌཱུརྱའི་འོད་ཅེས་གསུངས་ཀྱང་གཞན་རྣམས་ཀྱི་སྐུ་མདོག་ངེས་པ་དཀའ་བས་
མཛེས་ཚོན་དུ་གསལ་ལོ། །ལྟེ་བར་ཆོས་པོ་ཏི་དང་། སྣམ་བུ་དར་མ་ལ། གླེང་
གཞིའི་བྱང་སེམས་བཅུ་གཉིས་ཀྱི་སྟེང་དུ་འཇམ་དཔལ་དང་སྐྱབས་གྲོལ་ཉི་མ་
དང་ཟླ་བ་ལྟར་སྣང་བྱེད་བཅུ་དྲུག་ཕྱི་མའི་གཡོན་གྲལ་ལ་གནོད་སྦྱིན་བཅུ་གཉིས།
གཡས་ གྲལ་ལ་ཚངས་པ་དང་བརྒྱ་བྱིན་གྱིས་མཚོན་པའི་ཕྱོགས་སྐྱོང་བཅུ་སྒོ་
བཞིར་རྒྱལ་ཆེན་བཞིའི་ལྷ་མཚན་བྱ་ཞིང་བདེ་གཤེགས་བརྒྱད་ནི་ལུགས་སྐུའམ་
རས་བྲིས་སམ་འཇིམ་པས་བྱས་པའང་རུང་སྟེ་རིང་བསྲེལ་དང་བཅས་པ་བྱ་བར་
གསུངས་པས་དཀྱིལ་འཁོར་གྱི་གདན་སོ་སོར་དགོད་ཅིང་བྲིས་སྐུ་ཡིན་ནའང་ཙ་
ཀ་ལིའི་ཚུལ་དུ་དགོད་པར་བྱའོ། །མཆོད་པ་ཁྱད་པར་ཅན་སྐུ་གཟུགས་རེ་རེ་ལ་
མར་མེ་དང་ཚོན་སྣ་ ལྔ་ པའི་ བ་ དན་བདུན་བདུན་ནི་ལན་མང་དུ་མདོ་ལས་
གསུངས་པས་ངེས་པར་དགོས་ལ། གཞན་ཡང་སྤོས་དང་མེ་ཏོག་སོགས་དང་རིན་
ཆེན་སྣ་བདུན་དང་བཀྲ་ཤིས་རྫས་བརྒྱད་སོགས་ཀྱིས་མཐའ་འཁོར་བ་ལེགས་
པར་བཤམས། བུམ་པ་ལ་སོགས་པ་སྟ་གོན་བྱ་བར་གསུངས་ཤིང་། མཇུག་ཏུ་
ཁྲུས་གསོལ་བར་བཤད་པས་བུམ་པ་དྲི་བཟང་གི་ཆུས་བཀང་བ་རས་བཟང་པོའི་
མགུལ་ཆིངས་དང་ཤིང་བཟང་པོའི་ཁ་རྒྱན་དང་བཅས་པ་བཤམ་མོ། །རྒྱབ་ཆོག་
ཁྱད་པར་ཅན་མདོ་སྡེ་འདི་དང་ཤེར་ཕྱིན་ལ་སོགས་པའི་མདོ་སྡེ་མང་པོ་ཀློག་
མཁན་བཞག་ཅིང་། དགེ་སློང་གི་དགེ་འདུན་འཛོམ་གང་ཆེ་ལ་བསྙེན་བཀུར་
བྱའོ། །གྲངས་ཚད་ཁྱད་པར་ཅན་ཆོ་ག་འདི་ཞག་བདུན་ཡན་ཆད་ཞག་ཞེ་དགུ་
- 233 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
མན་ ཆད་ བར་མ་ ཆད་ པར་ བྱ་ བའི་ ཡོ་བྱད་བཤམས་པའོ། །སྒོམ་ པ་ ནི།
བདག་མེད་ཀྱི་ལྟ་བའི་ཏིང་འཛིན་ཅི་ནུས་སུ་བསྒོམས་པ་ལས་ལངས་ནས། དེས་
མ་རིག་པའི་སེམས་ཅན་ལ་ཚད་མེད་བཞི་དང་བྱང་ཆུབ་ཀྱི་སེམས་བསྒོམས་ནས།
ས་གཞི། ཁང་བཟང་། གདན་ཁྲི། མཆོད་པ་བྱིན་རླབས་ཏེ་བྱིན་རླབས་བཞི་
བསྐོར་གྲངས་ཚང་བ་ལན་གསུམ། སྤྱན་འདྲེན་ལུས་སྦྲིད་པ་སོགས་ཀྱི་མཚན་མ་
འབྱུང་ངེས་བྱས་ནས་གནས་སུ་དགོད་པ་རྣམས་སོ། ། །
གཉིས་པ་ལ། མདོར་བསྟན་སྤྱི་ཕྱག་གི་རྒྱས་བཤད་སོ་སོའི་མཇུག་བསྡུས་
གཏང་རག་ཕྱག་མཆོད་སྨོན་ལམ་མོ། །མཇུག་ཆོག་གཞུང་ན་གསལ་སྟེ་དེ་དག་ལ་
རྒྱས་བཤད་སོ་སོའི་ ཕྱག་མཆོད་སྨོན་ལམ་ནི་གོང་དུ་མདོ་ནས་གསུངས་ཚུལ་
བཤད་པ་དང་བསྒྲིགས་པས་གསལ་ལ། གཞན་ཐམས་ཅད་མདོ་འདིར་ཁྲིགས་
ཆགས་སུ་མི་གསལ་ཡང་སློབ་དཔོན་བདག་ཉིད་ཆེན་པོ་འདིས་མདོ་གཞན་ནས་
འབྱུང་བ་དང་འགྲིག་བྱ་བ་སྤྱིའི་ཆོ་ག་ནས་ཅུང་ཟད་བླང་དུ་རུང་བ་རྣམས་བསྡུས་
པར་གསལ་ལོ། ཁྱད་པར་སྟོན་པས་ཀུན་དགའ་བོ་ལ་ཡིད་ཆེས་བསྐྱེད་པའི་དོན་
ནི་ཆོས་དཀོན་མཆོག་སྨོན་ལམ་དེ་བཞིན་གཤེགས་པའི་བཀའ་ཡང་དག་པ་ཞེས་
སོགས་ཡིན་ཞིང་ཆོ་གའི་གཞུང་དག་པ་རྣམས་སུ་ཡང་དེ་ལྟར་འབྱུང་ཡང་མཆིམས་
ནམ་མཁའ་གྲགས་ཀྱིས་གསལ་པོར་མ་འབྱོར་བས་འཁྲུལ་གཞི་བྱས་ནས་ཤཱཀ་
ཐུབ་ལ་སྦྱོར་བ་ཤིན་ཏུ་མང་བ་ནི་ཞི་འཚོས་ཆོས་ལ་བསྟོད་ཕྱག་མཛད་ནས་སྨོན་
ལམ་གྱི་སྐལ་བ་གཅད་པར་ཐལ་བས་གནོད་པ་དང་། མདོ་དང་ཆོ་ག་སྦྱོར་ཚུལ་
ཁོང་དུ་མ་ཆུད་པའི་སྐྱོན་ནོ། །
གསུམ་པ་བོད་དུ་དར་ཚུལ་ནི། སྤྱིར་བོད་དུ་མི་ཆགས་པ་ནི་རྒྱལ་པོ་སྒྲ་
- 234 -



སྨན་བླའི་རྣམ་གཞག་ཆོ་ག་ཉམས་ལེན་བདེ་འཇུག
ངན་དང་སྐྱ་སེང་འཐབ་པའི་ཚེ་སྒྲ་ངན་ཕམ་ནས་དཔུང་ཚོགས་དུ་མ་བུད་མེད་ཀྱི་
ཆས་སུ་ཞུགས་ཤིང་བུད་མེད་དང་བཅས་ཏེ་བྱང་ཕྱོགས་ཀྱི་རི་བྲག་ཏུ་བྲོས་པ་ལས་
མཆེད་པར་ལྷ་ལས་ཕུལ་བྱུང་གི་འགྲེལ་བར་བཤད་པས་ཤིན་ཏུ་སྔ་མོ་ཡིན་ལ་
རྒྱལ་པོ་ཐོག་མ་ནི་སྟོན་པ་དང་དགུང་ཟླ་མཉམ་པའི་རྒྱལ་པོ་ཤར་པའི་བུ་ཐ་ཆུང་
སོར་མོ་དྲ་བས་འབྲེལ་བ་དང་མིག་ཡས་འགེབས་པ་ལ་སོགས་པའི་མཚན་ལྟས་
ཁྱད་པར་ཅན་བྱུང་བ་མཚན་མཁན་གྱིས་དཔྱོད་མ་ཤེས་པར་གངྒཱ་ལ་གའུར་བཅུག་
སྟེ་སྒྱུར་བ་ཞིང་པས་གསོས་ཏེ། ཕྱིས་རྒྱུ་མཚན་བཤད་པས་སྐྱོ་བ་སྐྱེས་ཏེ་བྱང་
ཕྱོགས་ཀྱི་ནགས་ཁྲོད་དུ་འཁྱམས་པ་ལས་ ཀྱི་རྫུལ་འཕྲུལ་ གྱིས་ ཡར་ལུང་སུ་
ཕེབས་པ་ཕྱུག་རྫིས་གཉའ་བར་ཁྲི་བཅས་ཏེ་སྤྱན་དྲངས་པས་གཉའ་ཁྲི་གཙན་པོ་
ཡིན་ལ་དེ་ནས་རྒྱལ་རབས་ཉི་ཤུ་རྩ་ལྔར་ལྷ་འདྲེ་རང་གིས་བསླབས་པའི་སྣང་
བཤེན་པས་ལྷ་མཆོད་བྱས་ནས་ནད་པའི་རིམ་གྲོ་སོགས་བྱས་པས་ཆབ་སྲིད་བོན་
གྱིས་བསྐྱངས་པར་གྲགས་སོ། །དེ་ནས་ཀུན་བཟང་གི་རྣམ་འཕྲུལ་ལྷ་ཐོ་ཐོ་རི་
གཉན་བཙན་གྱི་རིང་ལ་མདོ་སྡེ་ཟ་མ་ཏོག་དང་ དཔང་སྐོང་ཕྱག་རྒྱ་པ་དང་།
གཙུག་གཏོར་དྲི་མེད་དང་གསེར་གྱི་མཆོད་སྡོང་རྣམས་ཕོ་བྲང་གི་ཡང་ཐོག་ཏུ་
ཕེབས་པ་ངོ་མ་ཤེས་ཀྱང་གཉན་པོ་གསང་བར་བཏགས་ནས་མཆོད་པས་དགེ་
ལེགས་བྱུང་སྟེ་ཆོས་ཀྱི་དབུ་བརྙེས་སོ། །དེ་ནས་རྒྱ་རབས་ལྔ་ན་ལྷ་སའི་ཆོས་རྒྱལ་
སྲོང་བཙན་སྒམ་པོས་སྒྲོལ་མ་དང་ཁྲོ་གཉེར་ཅན་གྱི་སྤྲུལ་པའི་བཙུན་མོ་གཉིས་རྒྱ་
བལ་ནས་བསུ་བ་དེ་གཉིས་ཀྱིས་ཇོ་བོ་ཤཱཀྱ་གཉིས་ལ་སོགས་པ་སྤྱན་དྲངས་ཤིང་།
ར་ས་དང་ར་མོ་ཆེའི་གཙུག་ལག་ཁང་དང་འཕགས་པ་རང་བྱུང་ལྔ་ལྡན་སོགས་
བཞེངས་པས་སངས་རྒྱས་ཀྱི་རྟེན་ཚུགས་ཤིང་ཆོས་ཀྱི་རྟེན་ཡང་པཎྜི་ཏ་ཤཱཀྱ་སིང་
- 235 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ཧ་སོགས་གཅིག་གཉིས་སྤྱན་དྲངས་ལོ་ཙཱ་བ་ཐོན་མི་སམབྷོ་ཊས་ཡི་གེ་བརྩམས་ཏེ་
དཔང་སྐོང་ཕྱག་རྒྱ་པ་སོགས་བསྒྱུར་བས་ཚུགས་མོད། དགེ་འདུན་ནི་མེད་དེ།
དགེ་བ་བཅུའི་ཁྲིམས་ཙམ་ལ་བརྟེན་ནོ། །དེ་ནས་རྒྱ་རབས་ལྔ་ན་བསམ་ཡས་ཀྱི་
ཆོས་རྒྱལ་ཁྲི་སྲོང་ལྡེ་བཙན་གྱིས་དཀོན་མཆོག་གསུམ་ཀའི་རྟེན་རྒྱ་ཆེར་ཚུགས་ཏེ་
དར་ཞིང་རྒྱས་པར་མཛད་ལ། ཁྱད་པར་ཤར་ཕྱོགས་ཟ་ཧོར་གྱི་མཁས་སྒྲུབ་ཆེན་
པོ་མཚན་ཞི་བ་འཚོས། སད་མི་མི་བདུན་ལ་སོགས་པ་གཅེས་ཕྲུག་ཤེས་རབ་ཅན་
གསུམ་བརྒྱའི་རབ་བྱུང་བསྙེན་རྫོགས་ཀྱི་མཁན་པོ་མཛད་པས། མཁན་ཆེན་བྱང་
ཆུབ་ཀྱི་ཐུགས་ལྷག་པར་འབྱོངས་པས་བོ་དྷི་སཏཱའོ། །བདག་ཉིད་ཆེན་པོ་འདིས་
ཆོས་རྒྱལ་གྱི་སྐུ་རིམ་དུ་ཆོ་ག་འདི་དང་གཙུག་ཏོར་དྲི་མེད་ཀྱི་གཟུངས་ཆོག་མཛད་
ནས་རྒྱལ་པོ་ཉིད་ལ་གནང་། ཐུགས་དམ་དུ་མཛད་པས་ཕུན་ཚོགས་ཐམས་ཅད་
འཕེལ་ལོ། །དེས་སྣར་ཐང་པའི་བཞེད་པ་ལྟར་ན་སྲས་ཕྱི་མ་ཁྲི་ལྡེའམ་སད་ན་
ལེགས་དང་། དེས་མངའ་དག་ཁྲི་རལ། དེས་ལྷ་ལུང་དཔལ་གྱི་རྡོ་རྗེ། དེས་འོད་
སྲུངས། དེས་དཔལ་འཁོར་བཙན། དེས་མངའ་རིས་སྟོད་དུ་འབྱོན་དགོས་བྱུང་བ་
ཉི་མ་མགོན། དེས་བཀྲ་ཤིས་ལྡེ། དེས་འཁོར་རེ། འོད་སྲུངས་ནས་འདིའི་བར་ནི་
ཡབ་སྲས་སོ། །འདིས་རང་གི་གཅུང་པོ་སྲོང་ངེ། དེས་ཁོང་རང་གི་སྲས་ལྷ་ལྡེ། དེ་
ལ་སྲས་གསུམ་སྟེ་འོད་ལྡེ་བྱང་ཆུབ་འོད་ཞི་བ་འོད་དོ། །འོད་ལྡེའི་སྲས་རྩེ་ལྡེ། དེ་
ནས་མངའ་རིས་སྣར་ལས་བརྒྱུད་པར་བཞེད་དོ། །
བུ་སྟོན་ལྟར་ན་ཁྲི་སྲོང་ལྡེ་བཙན་གྱི་སྲས་ཆེ་བ་མུ་ནེ་བཙན་པོ་དེས་རང་གི་
གཅུང་པོ་སད་ན་ལེགས། དེས་རང་གི་སྲས་གཙང་མ། དེས་དར་མའི་སྲས་འོད་
སྲུངས་། དེས་རང་གི་སྲས་དཔལ་འཁོར་བཙན། དེ་ནས་འཁོར་རེའི་བར་སྔ་མ་
- 236 -



སྨན་བླའི་རྣམ་གཞག་ཆོ་ག་ཉམས་ལེན་བདེ་འཇུག །
བཞིན། འཁོར་རེ་རབ་ཏུ་བྱུང་བའི་མཚན་ཡེ་ཤེས་འོད། དེས་རང་གི་དབོན་པོ་
བྱང་ཆུབ་འོད། དེས་རང་གི་མཆེད་ཟླ་ཕོ་བྲང་ཞི་བ་འོད། དེས་ཀྱང་རང་གི་གཅེན་
འོད་ཀྱི་ལྡེ། དེས་རང་གི་སྲས་མངའ་བདག་རྩེ་ལྡེ་སྟེ། དེ་རྣམས་ཆོས་རྒྱལ་རྐྱང་
པའི་རིམ་པ་ཡིན་ལ། དེ་ཡང་འོད་སྲུངས་ཡན་ཆད་སྔ་དར་དང་། མན་ཆད་ཕྱི་དར་
རོ། །དེ་ནས་མངའ་རིས་པ་སྣར་བྱང་ཆུབ་ཚུལ་ཁྲིམས་ཞེས་པས། སྤ་བསྐོར་བྲག་
ནག་ཏུ་བཞུགས་པས་དགེ་བཤེས་བྲག་ནག་པ་ཞེས་གྲགས་སོ། །དེས་གཙང་གི་
ལྷན་དུང་ལྷར་བྱོན། རུས་པ་ཞུ་ཡིན་པ་ཞུ་ལྷན་པ་ཤེས་རབ་གྲགས་པ། འདིས་
སྨན་བླ་མཛད་པས་བདེ་གཤེགས་འཁོར་བཅས་མངོན་སུམ་དུ་སྤྱན་འདྲོངས་པ་ཕོ་
རོག་པ་མདོ་སྡེ་མགོན་གྱིས་བྲག་སྔོན་ཕུག་པ་ནས་གཟིགས་པར་གྲགས། ཞུ་ལྷན་
པས། ར་ས་ཆུ་ལྷད་པ་དར་མ་རྒྱལ་མཚན་ལ་གནང་། དེས་སྣར་ཐང་པ་གྲོ་མོ་ཆེར་
མཚན་ཐོགས་པ་མཚན་དངོས་གྲོ་སྟོན་བདུད་རྩི་གྲགས་ལ། དེས་མཆོག་ཟུང་ངམ་
སྲས་གཉིས་སུ་གྲགས་པ། སངས་རྒྱས་སྒོམ་པ་དང་སེང་གེ་རྒྱལ་མཚན། དེ་
གསུམ་ལ་མཆིམས་ནམ་མཁའ་གྲགས། དེ་ནས་བཤེས་གཉེན་ཆེན་པོ་བསོད་
ནམས་ཡེ་ཤེས། བྱང་སེམས་བསོད་ནམས་གྲགས། ཆོས་རྗེ་བསོད་རྒྱལ། ཐོགས་
མེད་བཟང་པོ་དཔལ། ལོ་ཆེན་སྐྱབས་མཆོག་དཔལ་བཟང་། མཁན་པོ་རིན་པོ་ཆེ་
དོན་གྱི་སླད་དུ་མཚན་ནས་སྨོས་ཏེ་སེང་གེ་རྒྱལ་མཚན་དཔལ་བཟང་པོའི་བར་དུ་
རིམ་གྱིས་བརྒྱུད་ཅིང་དེའི་དྲུང་དུ་བདག་གིས་ཆོ་གའི་ལུང་ཐོབ། ཡང་བྲག་ནག་པ་
རིན་པོ་ཆེ་སེང་གེ་བཟང་པོའི་དྲུང་དུ་སྤྲུལ་སྐུའི་རྗེས་གནང་ཐོབ་ཅིང་ལོངས་སྐུའི་
རྗེས་གནང་དུ་གྲགས་པ་རིག་པའི་དབང་ལྔ་ཙམ་ལ་རིགས་ལྔའི་སྡོམ་བཟུང་བྱེད་
པའི་ཕྱག་སྲོལ་ཅིག་འདུག་པ་ནི་མ་དག་པར་ངེས་ནས་བདག་གིས་མ་ཞུས་སོ།།
- 237 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
དེ་ལྟར་ན་ཆོ་ག་ཁྱད་པར་ཅན་འདི་ནི། མཁན་ཆེན་གྱིས་བོད་ཡུལ་དུ་མཛད་ཅིང་
རྒྱ་གར་ན་དར་བར་མ་གྲགས་པས། སྤྱིར་སྙིགས་མ་ལྔ་བདོའི་བོད་གངས་ཅན་པ་
དང་ཁྱད་པར་ཆོས་རྒྱལ་བྱང་ཆུབ་སེམས་པའི་གདུང་དང་སྲོལ་འཛིན་པ་རྣམས་
ཀྱིས་ཐུགས་ཉམས་སུ་བཞེད་པར་རིགས་ལ། ཡང་དགོས་ཇོ་བོ་ཡབ་སྲས་ནས་
བརྒྱུད་པའི་བཀའ་གདམས་པ་རྣམས་ལ། བདེ་གཤེགས་བརྒྱད་དང་གནས་བརྟན་
བཅུ་དྲུག་གི་མཆོད་པའི་ཆོ་ག་འདི་འབྲེལ་ཤིན་ཏུ་ཆེ་བར་ཇོ་བོ་ཡབ་སྲས་ཀྱི་རྣམ་
ཐར་ཐུན་མོང་པ་ཀུན་དང་ཐུན་མོང་མ་ཡིན་པ་བཀའ་གདམས་གླེགས་བམ་དུ་
རྒྱས་པར་གསུངས་པས་དེ་དག་གིས་ཤིན་ཏུ་འབད་པར་རིགས་སོ། །
བཞི་པ་ཉམས་སུ་ལེན་ཚུལ་ལ། ཕན་ཡོན་གྱི་སྤྲོ་བ་བསྐྱེད། རྣམ་གཞག་གི་
ངེས་པ་བསྐྱེད། ལག་ལེན་གྱི་ཕན་ཡོན་སྒྲུབ་པའོ། །
དང་པོ་ལ་དད་པར་དང་བའི་དང་། དད་ནས་མཆོད་པའི་ཕན་ཡོན་ནོ། །
དང་པོ་ནི། རྒྱུད་ལས། དད་པ་སངས་རྒྱས་དད་པ་ཆོས། །དད་པ་དགེ་འདུན་དད་
པ་ཕ། །དད་པ་མ་སྟེ་དད་པ་གྲོགས། །ཞེས་སོགས་དང་མདོ་ལས། དད་པ་སྔོན་
འགྲོ་མ་ལྟར་བསྐྱེད་པ་སྟེ། །ཞེས་སོགས་དང་། འཕགས་པ་ཀླུ་སྒྲུབ་ཀྱིས། འདི་
གཉིས་གཙོ་བོ་ཤེས་རབ་སྟེ། །འདི་ཡི་སྔོན་འགྲོ་དད་པ་ཡིན། ཞེས་དང༌། ཆོས་
མངོན་པ་ལས་ཀྱང་། སེམས་བྱུང་དགེ་བ་བཅུ་གཅིག་གི་ཐོག་མར་དད་པ་
གསུངས་ནས། དད་པ་སྔོན་དུ་མ་བཏང་ཞིང་། གྲོགས་སུ་མེད་པའི་སྦྱིན་སོགས་
ཐམས་ཅད་དགེ་བར་མི་འགྱུར་ཞིང་། མདོ་ལས། དད་པ་མེད་པའི་མི་རྣམས་ལ།།
དཀར་པོའི་ཆོས་རྣམས་མི་འཁྲུངས་ཏེ། །ཞེས་དད་པ་མེད་ན་དགེ་བ་མི་སྲིད་པར་
གསུངས་པས། དད་པ་ནི་དཀར་ཆོས་ཐམས་ཅད་ཀྱི་ཐོག་མཐའ་བར་གསུམ་མེད་
- 238 -



སྨན་བླའི་རྣམ་གཞག་ཆོ་ག་ཉམས་ལེན་བདེ་འཇུག
དུ་མི་རུང་བ་ཡིན་པས་ན། དགེ་བ་བྱེད་པ་ཀུན་དང་ཁྱད་པར་ལས་དང་པོ་པས་
འདི་ཉིད་འབད་པར་བྱ་ཞིང་། དེ་ཡང་དཀོན་མཆོག་གི་ཡོན་ཏན་ལ་དང་བའི་དང༌།
ལས་འབྲས་ལ་ཡིད་ཆེས་པའི་དང་། བདེན་བཞིའི་བླང་དོར་ལ་བྱེད་འདོད་པའི་
དད་པ་གསུམ་ལས་ཀྱང་དང་པོ་ཉིད་ཐོག་མར་བསྐྱེད་པར་བྱ་བས། དཀོན་མཆོག་
སྤྱི་དགོས་ཀྱི་ཡོན་ཏན་སྟོན་པའི་གསུང་རབ་ལ་བལྟ་བ་སོགས་ཀྱི་སྒོ་ནས་རང་རྒྱུད་
ཀྱི་རྙོག་པ་ཞི་བའི་དང་བའི་དད་པ་སྐྱེ་བ་ལ་འབད་པར་བྱའོ། །
གཉིས་པ་ལ་དཀོན་མཆོག་སྤྱི་དང་ཁྱད་པར་བདེ་གཤེགས་བདུན་དང་
ཡང་དགོས་སྨན་བླ་མཆོད་པའི་ཕན་ཡོན་ནོ། ། །
དང་པོ་ནི། སའི་སྙིང་པོ་འཁོར་ལོ་བཅུ་པའི་མདོ་ལས། ཁམས་གསུམ་
དག་ན་བདེ་ཞིང་སྐྱིད་པ་ཐམས་ཅད་དཀོན་མཆོག་མཆོད་ལས་བྱུང་བས། དེས་ན་
བདེ་ཞིང་སྐྱིད་པ་འདོད་པས་དཀོན་མཆོག་གསུམ་པོ་མཆོད་ལ་བརྩོན་པར་བྱ།།
ཞེས་སོགས་འཕྲལ་གྱི་བདེ་སྐྱིད་དང་ཕུགས་ཀྱི་ཕན་པ་ཐམས་ཅད་དཀོན་མཆོག་
མཆོད་པ་ལས་བྱུང་བར་གསུངས་ཤིང་། འཇིག་རྟེན་ཕལ་པའང་ལྷ་མ་མཆོད་པས་
ལོ་མ་ལེགས་ཞེས་སོགས་མྱོང་བས་གྲུབ་ནས་འཇིག་རྟེན་པ་ལྷ་འདྲེ་གསོལ་མཆོད་
ལ་བརྩོན་པར་བྱེད་ན། བསླུ་མེད་གཏན་གྱི་སྐྱབས་གནས་ཡོན་ཏན་ཡོངས་སུ་
རྫོགས་པས་ལེགས་པ་ཀུན་གྱི་འབྱུང་གནས་དཀོན་མཆོག་གསུམ་ལ་ལྟ་ཅི་སྨོས་
པའི་ཕྱིར་དང་། ཕྱིན་དྲུག་གི་ཐོག་མ་ནི་སྦྱིན་པ་དང་། སྦྱིན་པའི་གཙོ་བོ་ནི། མཆོད་
བསླབ་ཡང་དག་བླང་བ་དང༌། །ཞེས་དཀོན་མཆོག་མཆོད་པ་ཉིད་ཡིན་པར་
གསུངས་པ་སོགས་མང་ངོ༌། །
གཉིས་པ་ནི། སྤྱིར་སངས་རྒྱས་ལ་དམིགས་པའི་བསོད་ནམས་གཞལ་དུ་
- 239 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
མེད་པར་གསུང་སྟེ། རང་རྒྱལ་དགྲ་བཅོམ་བྱེ་བ་བརྒྱ་ཕྲག་ལ་ལོ་མང་དུ་བསྙེན་
བཀུར་བྱས་པ་བས། དེ་བཞིན་གཤེགས་པའི་སྐུ་གཟུགས་ལ་དང་བའི་སེམས་
ཀྱིས་ཡུད་ཙམ་ཞིག་མིག་གིས་བལྟས་པ་བསོད་ནམས་ཆེ་བར་གསུངས་པ་སོགས་
ཀྱི་ཕྱིར་དང་། སངས་རྒྱས་ཤཱཀྱ་ཐུབ་པ་ལ་བྲམ་ཟེ་ཞིག་གི་ལམ་ཁ་ཅིག་ཏུ་བསྟོད་
པ་ཚིག་གཅིག་བྱས་པས་བསྐལ་པ་ཆེན་པོ་ཉི་ཤུའི་བར་དུ་ངན་སོང་གི་སྒོ་ཁེགས་
པ་སོགས་གསུངས་ལ། དེ་ཡང་སངས་རྒྱས་བཞུགས་དུས་མངོན་སུམ་མཆོད་
བསྟོད་དང་བསྙེན་བཀུར་བྱས་པ་བས་ཀྱང་། མྱ་ངན་ལས་འདས་པའི་རྗེས་སུ་རིང་
བསྲེལ་དང་གསུང་རབ་དང་དེ་འཛིན་པའི་ཆོས་སྨྲ་ལ་བྱས་པ་ཕན་ཡོན་ཆེ་ཞིང་།
ཁྱད་པར་དམ་པའི་ཆོས་འཇིག་ཏུ་ཉེ་བ་ན་མཆོད་པ་ཕུལ་ན་བསོད་ནམས་ཆེ་བ་
དང༌། མཆོད་པ་ཡང་རྙེད་པ་ནི་མཆོད་པ་ལྷ་བཤོས་དང་ན་བཟའ་འབུལ་བ་
སོགས་ལ་གསུངས་ཀྱང་། བཀུར་སྟིའི་མཆོད་པ་ཕྱག་འཚལ་བ་དང་། བསྟོད་པའི་
འདོན་པ་སོགས་ལྷག་ཅིང་། དེ་བས་ཀྱང་རིམ་གྲོའི་མཆོད་པ་རྟེན་གསུམ་གསར་
དུ་བཞེངས་པ་དང༌། རྙིང་པ་གསོ་བ་སོགས་ལྷག དེ་བས་ཀྱང་། སྒྲུབ་པའི་མཆོད་
པ་ཐོས་བསམ་སྒོ་གསུམ་དང༌། མདོ་སྔགས་ཀྱི་ཆོ་ག་དང་། དད་པས་ཀུན་ནས་
བླང་བ་ལྷག་པར་གསུངས་སོ། ཁྱད་པར་བདེ་གཤེགས་བདུན་དང་། ཡང་དགོས་
སྨན་བླའི་མཚན་ལན་བདུན་བརྗོད་ཅིང་ཡིད་ཀྱི་དྲན་པ་དང་རེ་རེའི་སྤྱན་སྔར་མར་
མེ་བདུན་བདུན་སོགས་ཀྱིས་ཕྱག་མཆོད་བྱས་པའི་ཕན་ཡོན། བསྡུས་པ་རྣམས་ཆོ་
ག་ཉིད་དུ་གསལ་ཞིང་རྒྱས་པ་རྣམས་མདོ་སྡེ་ན་ཞུགས་པས་གོང་གི་མདོ་ནས་
གསུངས་ཚུལ་ལ་ལྡེ་མིག་བྱས་ཏེ་འདིའི་དངོས་ཀྱི་མདོ་སྡེ་ལ་འདྲིས་པར་བྱའོ། །
གསུམ་པ་ནི། མདོ་འདིའི་ཕྱེད་སྨད་ཀྱི་ཕན་ཡོན་ཐམས་ཅད་སྨན་གྱི་རྒྱལ་
- 240 -



སྨན་བླའི་རྣམ་གཞག་ཆོ་ག་ཉམས་ལེན་བདེ་འཇུག
པོའི་ཐབས་མཁས་དང་སྨོན་ལམ་དང་མཚན་གྱི་ཕན་ཡོན་ཁོ་ན་ཡིན་པས་ན། བདེ་
གཤེགས་བདུན་ནམ་བརྒྱད་ལ་གསོལ་བ་འདེབས་སྙམ་ལ་མཚན་ལེགས་ཀྱི་ཆོ་ག་
ཤཱཀ་ཐུབ་ཀྱི་ཆོ་ག་ཞེས་སོགས་མི་བརྗོད་པར་སྨན་བླའི་ཆོ་ག་ཞེས་བརྗོད་པའི་རྒྱུ་
མཚན་ཤེས་པར་བྱས་ནས་བདེ་གཤེགས་འདི་ཉིད་ལ་གཙོ་བོར་བྱ་སྟེ། མཆིམས་
པས་བདེ་གཤེགས་གཞན་དྲུག་ལ་ཕྱག་བདུན་བདུན། ཤཱཀ་ཐུབ་སོགས་ལ་བཅོ་
ལ༑ སྨན་བླ་ལ་ཉེར་གཅིག་བྱ་བར་བཤད་དོ། །མཚན་གྱི་ཕན་ཡོན་རྒྱ་ཆེར་
གསུངས་པའི་དོན་བསྡུས་པ་ནི། ཇོ་བོ་རྗེས་མཐོ་ལྡིང་གསེར་གྱི་ལྷ་ཁང་དུ་ཞིང་
ཁམས་གཙོ་བོ་རེ་ལ་བསྟོད་པ་གསར་པ་རེ་མཛད་པའི་ཚེ། བདེ་གཤེགས་བརྒྱད་
ལ་མཚན་གྱི་མེ་ཏོག་སོགས་མཛད་པའི་ནང་ན་སྨན་བླ་ལ། མཚན་ཙམ་ཐོས་པས་
ངན་འགྲོའི་གདུང་བ་སེལ། །ཞེས་པར་འདུས་པས་སྤྱིར་སྡིག་ཅན་དང་དགོས་
བསླབ་པ་ཉམས་པ་སོགས་ངན་སོང་གི་འཇིག་པ་ཉེ་བར་གནས་པ་རྣམས་ཀྱི་ནན་
ཏན་དུ་བྱའོ། །སྤྱིར་བསྟན་པ་ཉམས་དམའ་རུ་སོང་ནས་གསུང་རབ་སྤྱི་དང་
གཟུངས་སྔགས་སོགས་ཀྱི་མཐུ་ཆུང་དུ་འགྲོ་བར་གསུངས་མོད་མདོ་འདི་ནི་དུས་
ངན་སྙིགས་མའི་སེམས་ཅན་གྱི་དོན་དུ་ནན་གྱིས་གསུངས་པས་ནུས་པ་ཆེ་རུ་འགྲོ་
བར་ཤེས་ནས་འབད་པར་བྱའོ། །
གཉིས་པ་ནི། ཀུན་རིག་གི་ལག་ལེན་ཅུང་ཟད་ཤེས་པ་དག་གིས་འདིར་
ཡང་ཨོཾ་བཛྲ་ཡཀྵ་ཧཱུྃ་ལ་སོགས་པའི་ལག་ལེན་མང་དུ་སྦྱར་བ་ནི་མི་འཐད་པ་ཆེན་
པོ་ཡིན་ཏེ། སྤྱིར་མདོ་སྔགས་འོག་མ་འོག་མའི་ཐུན་མོང་བ་རྣམས་གོང་མ་གོང་
མར་རྗེས་སུ་འགྲོ་ཞིང་བླང་དུ་རུང་ཡང་གོང་མའི་དགོས་ཆོས་རྣམས་འོག་མར་བླང་
དུ་གཏན་མི་རུང་ཞིང་། འོག་མའི་ཐུན་མོང་མིན་པ་ཡང་གོང་མར་མི་འགྲོ་བའི་
- 241 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ཕྱིར་དང་། བཛྲ་ཡཀྵ་ཧཱུྃ་ཞེས་སོགས་ཕྱག་རྒྱ་དང་བཅས་ནས་བརྗོད་པ་ལ་རྡོ་རྗེ་
གནོད་སྦྱིན་གྱི་ལྷའི་ང་རྒྱལ་བརྟན་པོ་དགོས་པ་ལས་རྡོ་རྗེ་གནོད་སྦྱིན་གྱི་མཚན་
ཡང་མ་ཚོར་བ་མང་པོས་བྱར་མི་རུང་བ་མ་ཟད། གང་ཞིག་ཕྱག་རྒྱ་མི་མཁས་ལ།།
ལུས་ཀྱི་ཕྱག་རྒྱ་སྟོན་པ་སོགས་ཀྱི་ཉེས་པ་འབྱུང་བའི་ཕྱིར་དང་འདི་ནི་འབྱུང་
ཁུངས་དང་ལག་ལེན་རྒྱས་པར་མཛད་པ་པོ་མཆིམས་ཐམས་ཅད་མཁྱེན་པས་ཡོ་
ག་དང་སྦྱར་བ་གཏན་མ་མཛད་པའི་ཕྱིར་རོ། །དེས་ཀྱང་གཞལ་ཡས་ཁང་གི་ཐིག་
ཚོན་གྱི་སྐབས་སུ་དྲྭ་ཕྱེད་ཤར་བུ་རྔ་ཡབ་རྟ་བབས་པད་རྡོར་སོགས་མཛད་ཅིང་།
ཕོ་བྲང་དུ་གྲགས་པ་མང་པོའི་དར་ཤམ་གྱི་ཙ་ཀ་ལི་ལ་དཀྱིལ་འཁོར་ཡོངས་
རྫོགས་ཀྱི་སྒོ་དང་སྒོ་འཁྱུད་དྲྭ་ཕྱེད་སོགས་བྱས་པའང་མི་འཐད་དེ། མདོའི་ཁུངས་
མེད་ལ། རྒྱུད་ཀྱི་ཁུངས་རྣམས་སྐབས་མ་འབྲེལ་བའི་ཕྱིར་རོ། ཁ་ཅིག་མདོ་འདི་
བྱ་རྒྱུད་དུ་བསྡུས་ནས་རྒྱུད་ཀྱི་ཆོ་གར་བྱེད་པའང་ མི་ རིགས་ཏེ། མདོའི་ཆོ་ག་
གཏན་མེད་དུ་ཐལ་བ་དང་ཡོད་ན་མཚན་གཞི་བཙལ་བས་མི་རྙེད་ཅིང་། དེ་བཞིན་
གཤེགས་པ་བདུན་གྱི་ཆོ་ག་མདོ་སྡེ་ལས་བསྡུས་པ་ཞེས་དང་། མདོ་སྡེ་ལས་བྱུང་
བའི་ཆོ་ག་བཞིན་དུ་ཞེས་དང་། མདོ་སྡེའི་ཆོ་ག་ཡོངས་སུ་རྫོགས་པར་བཀང་ཞེས་
སོགས་དང་། དངོས་སུ་འགལ་བའི་ཕྱིར་རོ། །ཅིས་སྟེ་དཔལ་དེ་ཁོ་ན་ཉིད་འདུས་
པ་ཞེས་བྱ་བ་ཐེག་པ་ཆེན་པོའི་མདོ་ཞེས་ཡོ་གའི་རྩ་རྒྱུད་ལས་བཤད་པ་གསང་
འདུས་ཀྱི་སྒྲུབ་ཐབས་མདོ་དང་བསྲེས་ཞེས་པ་རྒྱུད་ཀྱི་ལུང་དང་སྦྱར་བའི་མིང་དུ་
བཤད་པ་སོགས་ཀྱིས་མ་ངེས་སོ་ཞེས་ན། སཱུ་ཏྲའི་སྐད་དོད་མདོ་ཞེས་པ་ཙམ་གྱིས་
ནི་མདོ་རྒྱུད་གང་དུའང་འབྱེད་མི་ནུས་ཏེ་སྒྲ་མདོ་བཞིན་ནོ། །མདོ་སྡེ་དང་རྒྱུད་སྡེ་
ཞེས་པ་སཱུ་ཏྲ་སེ་ན་ལྟ་བུས་ནི་མདོ་སྔགས་གཉིས་སུ་ཕྱེ་བའི་མདོ་སྡེར་འབྱེད་ནུས་
- 242 -



སྨན་བླའི་རྣམ་གཞག་ཆོ་ག་ཉམས་ལེན་བདེ་འཇུག
པའི་སྐྱོན་མེད་ཅིང་། གཞན་དུ་ན་མདོ་སྔགས་མི་འགལ་བར་འགྱུར་ལ། དེ་ལྟར་
འདོད་ན་དེ་གཉིས་ཐ་དད་དུ་འབྱེད་པའི་མཚན་ཉིད་དམ་ཁྱད་པར་མི་འདྲ་བ་མང་
དུ་མཛད་པ་དང་འགལ་ལོ། ཁ་ཅིག མདོ་སྔགས་ཀྱི་ཁྱད་པར་གཟུངས་སྔགས་
ཡོད་མེད་ཡིན་པ་མདོ་འདི་ལ་གཟུངས་སྔགས་མང་དུ་ཡོད་པས་རྒྱུད་ཡིན་ནོ་ཟེར་
བ་ནི། འདུལ་བ་ལུང་གིས་མ་ངེས་སོ། །བསྒྲུབ་བྱའི་མདོ་ནི་རྒྱུད་ཡིན་ལ་སྒྲུབ་བྱེད་
ཀྱི་ཆོ་ག་མདོ་ལུགས་ཡིན་ནོ་ཟེར་བ་ནི། བྱ་རྒྱུད་ཀྱི་ལྷ་ལ་བླ་མེད་དང་། ཡོ་གའི་
སྒྲུབ་ཚུལ་རུང་ཀྱང་བླ་མེད་ནས་གསུངས་པའི་ལྷ་ཞལ་སྦྱོར་ལ་བྱ་རྒྱུད་ཀྱི་སྒྲུབ་
ཐབས་མི་རུང་བ་དང་འདྲ་བས་མི་འཐད་དོ། །འོ་ན་མདོ་སྡེ་ནས་གསུངས་པའི་ལྷ་
ལ་ཡོ་གའི་སྒྲུབ་ཐབས་ཀྱང་རུང་མོད་ཅེ་ན། སྤྱིར་རྒྱུད་སྡེ་གོང་མའི་རྣལ་འབྱོར་པ་
མཚན་ཉིད་ཚང་བས་མདོ་སྔགས་ཀྱི་ལྷ་ཐམས་ཅད་རང་ཉམས་སུ་གང་ལེན་གྱི་
རྣལ་འབྱོར་གྱིས་སྒྲུབ་ཏུ་རུང་མོད། དེ་དབང་མ་ཐོབ་པའི་གང་ཟག་འོག་མ་དང་
ཐུན་མོང་དུ་སྤྱད་དུ་མི་རུང་སྟེ། ནར་སོན་པའི་གྱད་པས་རྡོ་ཆེན་པོ་སྐྱོད་དུ་རུང་ཡང་
དེ་བྱིས་པ་ཆུང་ངུ་དང་ཐུན་མོང་གི་ལས་སུ་སྦྱར་མི་རུང་བ་བཞིན་ནོ། །དེས་ན་མདོ་
ལུགས་ཀྱི་ཆོ་ག་གཅིག་འདོད་ཕྱིན་ཆད། བདག་ཉིད་ཆེན་པོ་འདིས་མཛད་པའི་དྲི་
མེད་ཆོ་ག་དང་འདི་གཉིས་ལས་ལྷག་པའི་རྒྱ་གཞུང་དང་དེའི་ཁུངས་ཀྱང་མཆོད་
པའི་སྦྱོར་བ་ནི་བཙུན་པ་ཀུན་དགའ་བོ་ཞེས་སོགས་དང་། སྤྲིན་ཆེན་པོའི་ཆར་
དབབ་པའི་ལེའུ་སོགས་ལས་ལྷག་པ་མི་རྙེད་པས་འདི་དག་ཇི་བཞིན་དུ་བྱ་ལ།
འདི་དག་ལ་རང་ལུགས་ཀྱི་མཆོད་པ་བྱིན་རླབས་ཁྱད་འཕགས་ཡོད་བཞིན་དུ་ཐོག་
མར་ཡོ་ག་དང་བླ་མེད་ཀྱི་མཆོད་པ་བྱིན་རླབས་དང་གཏོར་མ་འབུལ་ཚུལ་སོགས་
ནི་ ལེགས་ ཆ་ བསྡུས་ པར་རློམ་ པས་ ཉེས་ཆེན་བྱུང་ བའོ། །དེར་ མ་ ཟད་
- 243 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
མཆིམས་ཀྱིས་ཕྱོགས་སྐྱོང་དང་གནོད་སྦྱིན་ལ་མདོ་ལུགས་ཀྱི་གཏོར་མ་མཛད་
པའང་གཞུང་དུ་མི་འབྱུང་བས་མ་བྱས་ཀྱང་རུང་ལ་བྱེད་ནའང་མདོ་ལུགས་གཙང་
མ་དགོས་སོ། །དེས་བུམ་པ་སྒྲུབ་ཚུལ་ལ་ས་བོན་གྱི་བསྐྱེད་ཆོག་བཤད་པའང་མི་
འཐད་པས་བུམ་པ་སྔར་བཞིན་བཤམས་པ་གཟུངས་སྔགས་བཟླས་པའི་འོད་ཀྱིས་
བྱིན་གྱིས་བརླབས་པའི་ཆུར་བསམས་པ་ཙམ་མོ། །དེ་བཞིན་དུ་བདེ་གཤེགས་
བྱང་སེམས་སོགས་ཀྱི་སྐུ་མདོག་ཕྱག་མཚན་དེང་སང་གི་མཆོད་ཕྲེང་ལ་གྲགས་པ་
རྣམས་བཤད་པའང་། མདོའི་ཁུངས་མེད་ཅིང་། རྣལ་འབྱོར་རྒྱུད་ནས་བྱམས་
འཇམ་དབྱངས་སོགས་ཀྱི་སྐུ་མདོག་ཕྱག་མཚན་བཤད་པ་སྐབས་སུ་མ་བབ་པ་
དང་ཁྱད་པར་གནོད་སྦྱིན་གྱི་ཕྱག་མཚན་ནི་རྒྱུད་ཀྱི་ཁུངས་ཀྱང་མ་མཐོང་བས་
དཀའ་ཞིང་ཆོས་དཀོན་མཆོག་གཙོ་བོར་ལུང་ལ་སྦྱར་ནས་གསུངས་པ་ལ་སྤྱིར་ལྷ་
སྐུ་དང་དགོས་ཆོས་སྤྱི་ལ་སྦྱོར་རྒྱུ་ཤེར་ཕྱིན་ཁོ་ན་དང་དེ་ཡང་ཡོ་ག་ནས་བཤད་
པའི་དམར་སེར་ཕྱག་གཡས་སོགས་ནི་རང་བཟོ་ཁོ་ན་ཡིན་ནོ། །འོན་ཀྱང་ཆོ་ག་
འདི་ལ་རྣལ་འབྱོར་མཛད་པའི་གང་ཟག་མང་པོ་བྱང་ཆུབ་་སེམས་དཔའ་དག་པའི་
སྣང་བ་ཁྱད་པར་ཅན་མངའ་བ་བྱོན་པ་རྣམས་ཀྱི་གཟིགས་སྣང་སོགས་ཡིན་སྲིད་
པས་མཐའ་གཅིག་ཏུ་དགག་པར་མི་ནུས་ཤིང་རི་མོར་བྲི་བ་སོགས་ལ་སྐུ་མདོག་
ཕྱག་མཚན་ངེས་པ་ཅན་བྱེད་ན་སྔ་མའི་ཕྱག་ལེན་ལ་བརྟེན་པ་ལས་མ་འདས་པས་
ཕྱག་མཆོད་ཀྱི་སྐབས་སུ་འགལ་བ་ཆེར་མེད་པར་མངོན་ནོ། །
གསུམ་པ་ནི། དེ་ལྟར་ན་བཤམས་ཚུལ་གོང་དུ་བཤད་པ་བཞིན་ལེགས་
པར་བྱས་ལ། སྒོམ་ཚུལ། སྐྱབས་འགྲོ་སེམས་བསྐྱེད་ཀྱང་མདོ་ལུགས་གཙོ་བོར་
བྱ་ཞིང་། སྭ་བྷ་ཝ་སོགས་མི་བརྗོད་པར་ཆོས་ཐམས་ཅད་སྟོང་ཞིང་བདག་མེད་པ་
- 244 -



སྨན་བླའི་རྣམ་གཞག་ཆོ་ག་ཉམས་ལེན་བདེ་འཇུག
ཡིན་པ་ལ་དེ་ལྟར་མ་རྟོགས་པའི་ཞེས་སོགས་དེ་ལྟར་གྲགས་པ་ལྟར་ཚད་མེད་
བཞི་བསྒོམས་ནས་ཆོ་ག་དངོས་ལ་འཇུག་པར་བགྱིའོ། །ཞེས་པའི་མཐར། བླ་མ་
སངས་རྒྱས་ཆོས་ཚོགས་ཡིད་དམ་ལ། །ཞེས་སོགས་འོག་ནས་འཆད་པའི་ཚིགས་
བཅད་གཅིག་བརྗོད། དེ་ནས་དཀོན་མཆོག་གསུམ་གྱི་བདེན་པ་དང་ཞེས་སོགས་
བྱིན་རླབས་སྐོར་བཞིའི་དང་པོའི་མཐར་ཚིགས་བཅད་གཉིས་དང་གཞན་གསུམ་
ལ་རེ་རེ་དེ་ནས་སྤྱན་འདྲེན་གྱི་མཐར་ཚིགས་བཅད་གཅིག དེ་ནས་བླ་མ་སངས་
རྒྱས་ཆོས་བྱང་སེམས་གནོད་སྦྱིན་གྱི་བར་གྱི་ཕྱག་འཚལ། དེ་ནས་འཕགས་པའི་
ཚོགས་ཞེས་སོགས་ཀྱི་མཐར་མཆོད་པ་ཀུན་འབུལ་སོགས་ཚིགས་བཅད་གཅིག་
དེ་ནས་གདན་མཛོམ་གྱི་མཐར་གཅིག དེ་ནས་བདེ་གཤེགས་བརྒྱད་སོགས་ཕྱག་
འཚལ་རེ་རེའི་མཐར་ཡང་སྔར་གྱི་རང་རང་གི་ཕྱག་འཚལ་གྱི་ཚིགས་བཅད་དང་
སྨོན་ལམ་སོ་སོའི་མཐར་སྨོན་ལམ་གསོལ་གདབ་ཀྱི་ཚིགས་བཅད་རྣམས་བརྗོད་
ཅིང་གཏང་རག་གི་ཕྱག་ལའང་སྤྱི་ཕྱག་དང་འདྲ་བ་ཇི་ལྟར་རིགས་པའི་མཐའ་
དང་། བཟོད་གསོལ་གྱི་མཐར་ཡང་ཚིགས་བཅད་སྦྱར་བ་ནི་ཆོག་ཁྲིགས་གསར་
པ་ཡིན་ལ་གཞན་ནི་སྤྱན་འདྲེན་གྱི་ཚིགས་བཅད་རེ་ཙམ་མནན་པ་མ་གཏོགས་ཆོ་
གའི་གཞུང་ཇི་ལྟ་བ་བཞིན་ལ་སྣོན་པ་ཅུང་ཟད་ཀྱང་མ་བྱས་པ་ཤིན་ཏུ་དག་ཅིང་
ཚར་མང་པོ་དགོས་པར་དེ་ཉིད་ཤིན་ཏུ་ལེགས་སོ། །ཚར་མང་པོ་མི་དགོས་ཤིང་
རྒྱས་པ་ལ་དགའ་བ་དང་ལོང་ཡོད་ན་མཚན་གྱི་མེ་ཏོག་མ་ལ་སོགས་པ་གཙོ་བོར་
བྱ་ཞིང་ཀུན་མཁྱེན་ཀུན་ལ་གཟིགས་མ་ལ་སོགས་པ་དང་། རྣམ་དག་སྟོང་གསུམ་
མ་ལ་སོགས་པ་དང༌། གསེར་གྱི་མདོག་ཅན་སྐྱབས་སྦྱིན་ཕྱག་རྒྱ་ཅན། །ལ་
སོགས་པའང་རུང་གི་སྤྱིར་གསང་སྔགས་དང་དགོས་བླ་མེད་ཀྱི་ཐུན་མོང་མིན་པའི་
- 245 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ཚིགས་བཅད། གང་གི་དྲིན་གྱིས་བདེ་ཆེན་ཉིད་ལ་སོགས་པ་དང་། ཆོས་ཀྱི་
སྐབས་སུ་ཡུམ་ཆེན་མོ་དང་སྒྲོལ་མ་རྣམ་རྒྱལ་སོགས་བློ་ལ་ཡོད་ཚད་འདོན་པ་
སོགས་ནི་སྐབས་སུ་མི་འབབ་བོ། །གཏང་རག་གི་གོང་དུ་སྐབས་འདིར་ཁྲུས་བྱ་
ཞེས་ གསུངས་ པས། ཏདྱ་ཐཱ། གྷུ་མེ་སོགས་དང་། ཏདྱ་ཐཱ། བྷེ་ཥ་ཛེ་ གཉིས། མཧཱ་
བྷེ་ཥ་ཛེ། རཱ་ཛཱ་ས་མུངྒ་ཏེ་སྭཱཧཱ། ཞེས་ཅི་མང་བཟླས་པའི་བུམ་ཆུས་ལྷ་ལའང་ཁྲུས་
གསོལ་ཞིང་ནད་པའང་ཡོད་ན་ཁྲུས་བྱའོ། །གཤིན་པོ་ལ་རིགས་དྲུག་རྣམ་དག་ཏུ་
གྲགས་པའི་རྙིང་མའི་གཤིན་ཆོག་དང་བསྲེས་པ་ནི་ནམ་ཡང་མི་འཐད་ལ་སྤྱན་
འདྲེན་གྱི་མཇུག་ཏུ་གཤིན་པོ་ཡང་དཀྱིལ་འཁོར་གྱི་དྲུང་དུ་བཀུག་པར་མོས་ཏེ།
དེས་གཙོ་བོ་བྱས་པའི་སེམས་ཅན་ཐམས་ཅད་ཀྱང་ཕྱག་མཆོད་སྨོན་ལམ་འདེབས་
ཀྱིན་ཡོད་པར་མོས་ནས། དེ་དག་གི་རམ་འདེགས་ཆོ་ག་བ་རྣམས་ཀྱིས་བྱེད་པར་
མོས་ཏེ། བདག་ཅག་ལ་སོགས་པའི་ཞེས་སོགས་སོར་བཞག་ན་ནུས་པ་ཆེ་མོད་
ཀྱི། ཚེ་འདས་ཞེས་སོགས་འདོན་པ་སྤོ་ནའང་འགལ་བ་ཆེར་མེད་དོ། །མདོར་ན་
དེང་སང་ཡོངས་སུ་གྲགས་པའི་ཆོ་ག་ཕྱོགས་སྒྲིགས་ཕལ་ཆེར་མཆིམས་པ་ནས་
བརྒྱུད་པའི་ཁྱད་པར་ཅན་དུ་སྣང་བས། ཆོས་རིན་ཀྱང་མི་ཆོག་ཅིང་ཅུང་དར་བས་
འཆོས་ཀྱང་དཀའ་བས་ན་སྤྲོས་པ་ལ་དགའ་ན་རང་སར་བཞག་པར་བྱའོ། །འོན་
ཀྱང་བྱང་འདྲེན་པ་མི་རེས་བླུན་པོའི་མཁས་ཁྱད་གང་དྲན་མང་པོ་གསར་དུ་བཅུག་
ན༑ བསྟན་པ་རིན་པོ་ཆེ་བཙོག་ཆུས་སླད་པར་འགྱུར་བས་ཆོས་ལ་དབང་ཟ་བར་
མི་བྱའོ། །འདིར་ཆོག་ཁྲིགས་གསར་པའི་ཚིགས་བཅད་ནི་བླ་མ་སངས་རྒྱས་ཆོས་
ཚོགས་ཡི་དམ་ལ། །བྱང་ཆུབ་བར་དུ་གུས་པས་བདག་སྐྱབས་མཆི། །འགྲོ་བའི་
དོན་དུ་སངས་རྒྱས་ཐོབ་བྱའི་ཕྱིར། །ཕུན་ཚོགས་མདོ་སྡེའི་ཆོ་ག་བསྒྲུབ་པར་བགྱི།།
- 246 -



སྨན་བླའི་རྣམ་གཞག་ཆོ་ག་ཉམས་ལེན་བདེ་འཇུག
སྤྱི་དགོས་དཀོན་མཆོག་གསུམ་གྱི་བདེན་པ་དང༌། །ཆོས་དབྱིངས་རྣམ་དག་ཚོགས་
གཉིས་ལྷག་བསམ་མཐུས། །མ་དག་འཁྲུལ་པའི་ལས་སྣང་རགས་པ་ཀུན། །ནུབ་
ནས་དག་པའི་སྣང་བར་གྱུར་པ་ནི། །རྣམ་དག་ཞིང་གི་ཕུན་ཚོགས་ཀུན་བསྡུས་
པའི། །ཡིད་འཕྲོག་ས་གཞིར་རིན་ཆེན་བྱེ་བས་བརྒྱན། །ཡོན་ཏན་མང་ལྡན་དག་
གསལ་ཆུ་མཚོ་དང༌། །དཔག་བསམ་ལྗོན་པས་ཕྱོགས་ཀུན་བརྒྱན་པར་ཤོག །དེ་
དབུས་གཞལ་མེད་ཁང་ཆེན་བདེ་གཤེགས་གནས། །རིན་ཆེན་བདུན་བཀོད་ཕྱི་
ནང་ཀུན་དུ་གསལ། །འཇིག་རྟེན་འཇིག་རྟེན་འདས་པའི་དགེ་ལེགས་ཀྱིས། །
ལེགས་པར་བརྒྱན་པའི་ཁང་བཟང་གྲུབ་གྱུར་ཅིག །དེ་ནའང་རིན་ཆེན་ལས་གྲུབ་
སེང་གེའི་ཁྲི། །པདྨའི་སྙིང་པོར་བདེ་གཤེགས་དམ་པའི་ཆོས། །འཕགས་ཚོགས་
སོ་སོའི་མངའ་ཐང་ཇི་བཞིན་དུ། །གདན་ཁྲི་མཛེས་པ་ཤ་སྟག་འབྱུང་གྱུར་ཅིག །
ཕྱི་ནང་ཀུན་ཏུ་རང་རང་ཆ་རིམ་བཞིན། །མཆོད་སྤྲིན་བསམ་ཡས་ཕུང་པོ་གསུམ་
པ་ཡི། །མདོ་དང་བཟང་པོ་སྤྱོད་པའི་སྨོན་ལམ་བཞིན། །གྲུབ་ནས་དགྱེས་ཤིང་
ལེགས་ པར་ སྤྱོད་གྱུར་ཅིག །སྟོན་ པ་ སངས་ རྒྱས་ཞིང་བསྐུལ་ཏིང་འཛིན་
གྱིས། །བདེ་གཤེགས་བདུན་པོ་མངོན་སུམ་སྤྱན་དྲངས་ལྟར། །དད་མོས་ཐུགས་
རྗེས་བདེ་གཤེགས་འཁོར་བཅས་རྣམས། །འདིར་གཤེགས་རང་ རང་གདན་ལ་
ཞུགས་སུ་གསོལ། །གང་གི་ཞབས་པད་བརྟེན་པའི་བཀའ་དྲིན་ལས། །ངན་འགྲོ་
སྲིད་ཞིའི་སྐྱོན་ཡོན་རིག་གྱུར་ནས། །སྐྱེས་བུ་དོན་ལ་སེམས་པའི་སྐབས་རྙེད་པ། །
རྩ་བའི་བླ་མ་རྣམས་ལ་ཕྱག་འཚལ་ལོ། །གང་རྣམས་རིམ་པར་བརྒྱུད་པའི་བཀའ་
དྲིན་ལས། །སྔོན་ཚེ་རྒྱལ་བས་གསུངས་པའི་ཕན་བདེའི་ལམ། །ཤིན་ཏུ་རྙེད་
དཀའ་བདག་གིས་རྙེད་གྱུར་པ། །བརྒྱུད་པའི་བླ་མ་རྣམས་ལ་ཕྱག་འཚལ་ལོ། །
- 247-
---



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
མཉམ་མེད་ཤཱཀྱའི་རྒྱལ་པོ་ཟས་གཙང་སྲས། །བློ་ཆེན་གསུང་གི་དབང་ཕྱུག་
འཇམ་དཔལ་དབྱངས། །དེ་སྲས་གངས་ཅན་དཔལ་མགོན་ཞི་བ་འཚོ། །བཀའ་
དྲིན་མཚུངས་མེད་གསུམ་ལ༴ །བོད་འབངས་ཐུགས་ཀྱི་དཀྱིལ་བཟུང་ཁྲི་སྲོང་ལྡེ།།
དེ་སྲས་མུ་ནེ་བཙན་དང་སད་ན་ལེགས། །ཆོས་སེམས་གཙང་མའི་ཞབས་དང་འོད་
ཀྱི་སྲུངས། །སྔ་དར་ཆོས་རྒྱལ་རྣམས་ ལ་ ཟ །མངའ་བདག་དཔལ་འཁོར་བཙན་
དང་ཉི་མ་མགོན། །བཀྲ་ཤིས་ལྡེ་དང་ལྷ་བཙུན་ཁུ་དབོན་གཉིས། །ཞི་བ་འོད་དང་
འོད་ལྡེ་རྩེ་ལྡེའི་ཞབས། །ཕྱི་དར་ཆོས་རྒྱལ་རྣམས་ཟླ །མངའ་རིས་སྣར་དང་ཞུ་ལྷན་
ཆུ་ལྷད་པ། །གྲོ་མོ་ཆེ་དང་སྒོམ་སེང་ནམ་མཁའ་གྲགས། །བསོད་ཡེ་བསོད་
གྲགས་བསོད་རྒྱལ་བཟང་པོ་དཔལ། །ལོ་ཆེན་ཡབ་སྲས་རྣམས་ལ་ཟ །གངས་ཅན་
ཕན་བདེའི་དཔལ་འབྱོར་འབྱུང་བའི་སྒོ། །དམན་མཆོག་ཀུན་གྱི་སྒྲུབ་ཏུ་རུང་བའི་
ལམ། །ཆོས་རྒྱལ་ཐུགས་དམ་མདོ་སྡེའི་ཆོ་ག་འདི། །འཛིན་སྐྱོང་སྤེལ་མཛད་
རྣམས་ལ༴ །དོན་གཉིས་མཐར་ཕྱིན་སྟོན་པ་རྫོགས་སངས་རྒྱས། །བདེན་གཉིས་
ཟུང་འཇུག་བསྟན་པ་དམ་པའི་ཆོས། །ཚོགས་གཉིས་ཉམས་ལེན་འཕགས་མཆོག་
དགེ་འདུན་ སྟེ། །སྐྱབས་ གནས་ དཀོན་མཆོག་ གསུམ་ལ༴ །ཤར་ ཕྱོགས་ གངྒཱའི་
ཀླུང་གི་བྱེ་སྙེད་ན། །གཞན་གྱིས་མི་ཐུབ་རྣམ་དག་ཞིང་གི་དཔལ། །བགྲང་ཡས་
སེམས་དཔས་བསྐོར་བའི་བཅོམ་ལྡན་འདས། །མཚན་ལེགས་ཡོངས་གྲགས་
དཔལ་ལ་༴ །འདི་བཞིན་སྦྱར་ཞིང་རྐང་པ་གསུམ་སོར་བཞག་སྟེ། ཀླུང་བདུན།
ལྔའི། བདུན། བརྒྱད། དགུའི། བཅུའི་ བྱེ་སྙེད་ན། རིན་ ཆེན་ ལྡན་ པའི། སྤོས་ ཀྱི་
ཡོངས་བཀང་། མྱ་ངན་བྲལ་བའི། ཆོས་ཀྱི་རྒྱལ་མཚན། རིན་ཆེན་རྒྱ་མཚོའི།
བེ་ཌཱུརྱ་སྣང་རྣམ་དག་ཞིང་གི་དཔལ། །རིན་ཆེན་ཟླ་བའི་ཞབས༴ །གསེར་བཟང་
- 248 -



སྨན་བླའི་རྣམ་གཞག་ཆོ་ག་ཉམས་ལེན་བདེ་འཇུག
དྲི་མེད་སྣང་ཟ །མྱ་ངན་མེད་མཆོག་དཔལ་ཟ །ཆོས་གྲགས་རྒྱ་མཚོའི་དབྱངས་ ༤
མངོན་མཁྱེན་རྒྱལ་པོའི་ཞབས་ཟླ །ཐུགས་རྗེ་བརྩོན་འགྲུས་མཆོག་གི་རྩེར་
གཤེགས་པས། །སྙིགས་དུས་རྒྱལ་བ་གཞན་གྱིས་མི་འདུལ་བའི། །མི་མཇེད་ཚེ་
ལོ་བརྒྱ་པའི་ཞིང་གི་དཔལ། །འདྲེན་མཆོག་ཤཱཀྱའི་ཏོག་ཟ །ཀུན་འབྱུང་མུན་པའི་
ས་བོན་མཐར་མཛད་ཅིང་། །སྡུག་བསྔལ་ཟུག་རྔུའི་རྩ་བ་དྲུངས་ནས་འབྱིན། །
རྒྱལ་ཡུམ་ཤེས་རབ་ཕ་རོལ་ཕྱིན་ལ་སོགས། །ཐེག་གསུམ་དམ་པའི་ཆོས་ལཟ
ཆོས་ཀྱི་རྒྱལ་བུ་གཞོན་ནུ་མཁྱེན་པའི་གཏེར། །བདག་ཅག་ཉེས་བརྒྱས་གཟིར་
བའི་འགྲོ་བ་ལ། །ཟབ་ཡངས་ལམ་འདི་མངོན་དུ་གྱུར་མཛད་པ། །རྗེ་བཙུན་
འཇམ་པའི་དབྱངས་= །ཐབས་མཁས་ཐུགས་རྗེ་ཕུལ་དུ་བྱུང་བའི་མཐུས། །དུས་
མིན་འཆི་གསོ་རྒྱལ་སྲིད་སྤེལ་སོགས་སླད། །མཆོད་པའི་སྦྱོར་བ་གསལ་བར་སྟོན་
མཛད་པ། །འཕགས་པ་སྐྱབས་གྲོལ་མཛད་ཟ །ཡངས་པ་ཅན་དུ་བདེ་གཤེགས་
བརྒྱད་འཛོམས་ནས། །སྤྱི་དགོས་བསྟན་པ་བསྲུང་བར་བཀའ་བསྒོས་ཤིང་། །རང་
རང་བདེན་པའི་ངག་གིས་ཞལ་བཞེས་པ། །གསང་བདག་འཁོར་དང་བཅས་ཟ
ཡངས་པ་ཅན་དུ་སྨན་བླའི་མཚན་ཐོས་པས། །བདེན་མཐོང་མདོ་འདི་བསྲུང་བར་
དམ་བཅས་པ། །བདུན་འབུམ་འཁོར་གྱིས་བསྐོར་བའི་བཅུ་གཉིས་པོ། །གནོད་
སྦྱིན་སྡེ་་དཔོན་རྣམས་ལ་ཕྱག་འཚལ་ལོ། །མཁའ་ཁྱབ་ཞིང་གི་ཕྱག་འོས་ཐམས་
ཅད་ལ། །ཡོན་ཏན་ཞིང་དུ་ལྷག་པར་མོས་པའི་བློས། །འགྲོ་ཀུན་ཞིང་རྡུལ་གྲངས་
སྙེད་ལུས་སྤྲུལ་ནས། །སངས་རྒྱས་ཞིང་མཐར་རྟག་ཏུ་གུས་ཕྱག་འཚལ། །མཆོད་
པ་ཀུན་འབུལ་སྡིག་པ་མཐའ་དག་བཤགས། །དགེ་ལ་ཡི་རང་ཆོས་འཁོར་བསྐོར་
བར་བསྐུལ། །མྱ་ངན་མི་འདའ་བཞུགས་པར་གསོལ་བ་འདེབས། །དགེ་རྩ་
- 249 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར། །
རྫོགས་བྱང་ཉིད་དུ་བསྔོ་བར་བགྱི། །བདག་ཅག་དུས་ངན་སེམས་ཅན་སྐྱབས་པའི་
ཕྱིར། །བདེ་གཤེགས་རྣམས་ ཀྱི་སྨོན་ལམ་གང་བཏབ་དང་། །ཐུབ་དབང་ སྲས་
དང་བཀའ་སྡོད་བཅས་པ་ཡིས། །བཀའ་བསྩལ་ཞལ་བཞེས་མཐའ་དག་འགྲུབ་
གྱུར་ཅིག །མཚན་ལེགས་རྒྱལ་པོར་ཕྱག་མཆོད་མཚན་བཟླས་མཐུས། །རྒྱལ་བ་
མཆོག་དེས་སྔོན་ཚེ་གཞན་དོན་དུ། །ནད་གདོན་རིམས་སོགས་འཇིགས་པ་མཐའ་
དག་ཞི། །འོན་ལོང་སྨྱོ་སོགས་སྡུག་བསྔལ་ནད་རྒྱུན་ཆད། །དམྱལ་བའི་ལས་ཟད་
ལྷ་མིའི་བདེ་བ་མྱོང་། །དབུལ་འཕོངས་ཀུན་ཀྱང་དབྱིག་སོགས་ཡོ་བྱད་འཕེལ།།
བཅིངས་དང་བརྡེག་སོགས་ལུས་གདུང་མཐའ་དག་ཞི། །མགོན་མེད་དུག་སྤྲུལ་
སོགས་ཀྱིས་གཙེས་ལས་ཐར། །འཐབ་རྩོད་འགྱེད་རྣམས་ཕན་ཚུན་བྱམས་སེམས་
ལྡན། །ཆུས་ཁྱེར་སྨྲེ་སྔགས་འདོན་རྣམས་དབུགས་ཕྱིན་ཤོག །ཅེས་པའི་སྨོན་ལམ་
ཆེན་པོ་རྣམ་པ་བརྒྱད། །བདག་སོགས་འགྲོ་བས་མྱུར་དུ་འགྲུབ་པར་ཤོག །ཤི་
འཕོས་དག་པའི་ཞིང་དེར་པདྨ་ལ། །བརྫུས་སྐྱེས་ཡོན་ཏན་ཀུན་རྫོགས་དེ་ལ་
སོགས། །རྒྱལ་བ་ཀུན་མཉེས་སྐད་ཅིག་སྐད་ཅིག་ལ། །སངས་རྒྱས་ཞིང་ཀུན་
བགྲོད་པའི་མཐུ་ཐོབ་ཤོག །རིན་ཆེན་ཟླ་བ། གསེར་བཟང་དྲི་མེད། མྱ་ངན་མེད་
མཆོག ཆོས་ གྲགས་ རྒྱ་ མཚོ། མངོན་ མཁྱེན་ རྒྱལ་ པོ། སྨན་ གྱི་ རྒྱལ་ པོར། ཕྱག་
མཆོད་སོགས་ཐོག་མཐའ་སྔ་མ་བཞིན་སྦྱར་ལ། དབུལ་གཡེངས་དགེ་ལས་ཉམས་
རྣམས་དགེ་ཆོས་འཕེལ། །བཀྲེས་སྐོམ་ལས་ཟད་མཐོ་རིས་ཕུན་ཚོགས་རྒྱས། །བུ་
ནད་མི་མྱོང་རྟག་ཏུ་སྐྱེས་པར་འགྱུར། །བཤེས་བྲལ་མྱ་ངན་གྱིས་གདུང་མྱ་ངན་
བྲལ། །མུན་པར་གདོན་གྱིས་གཙེས་རྣམས་གདོན་སོགས་ཐར། །དམན་མོས་དགེ་
མཆོག་བྲལ་རྣམས་ལུང་རྟོགས་རྒྱས། །ཐེག་ཆེན་སྤོང་རྣམས་རྫོགས་བྱང་བསམ་
- 250 -



སྨན་བླའི་རྣམ་གཞག་ཆོ་ག་ཉམས་ལེན་བདེ་འཇུག
སྦྱོར་བརྟན། །བར་མའི་སྡུག་བསྔལ་མྱོང་རྣམས་བསིལ་ཐོབ་ཤོག །ཅེས་བརྒྱད་
དང༌། བསད་པས་ཚེ་ཐུང་གྱུར་རྣམས་ཡུན་རིང་འཚོ། །རྐུས་ཕྲོགས་དབུལ་པོར་
སྐྱེས་རྣམས་ལོངས་སྤྱོད་འཕེལ། །གནོད་སེམས་འཐབ་ཅིང་རྩོད་རྣམས་བྱམས་པ་
རྒྱས། ཚུལ་འཆལ་སྡོམ་གནས་སེམས་བསྐྱེད་སྒྲིབ་བྱང་ཤོག །ཅེས་བཞི་དང་། མྱ་
ངན་སོགས་མྱོང་སྐྱོན་བྲལ་ཚེ་རིང་བདེ། །དམྱལ་བར་མྱ་ངན་མེད་མཐོང་བདེ་བ་
འབར། །དབུལ་ པོ་ མདོག་ངན་ ལུས་ མཛེས་ལོངས་ སྤྱོད་ འཕེལ། །འབྱུང་པོས་
མདངས་འཕྲོག་ཞི་ཞིང་བྱམས་གནས་ཤོག །ཅེས་བཞི་དང་། དད་མེད་ལོག་ལྟ་
དད་ ལྡན་ ཡང་ དག་ ལྟ། །མཐའ་ འཁོབ་ དགེ་ ཉམས་ མཚན་ གྱི་ བྱམས་ སེམས་
བསྐྱེད། །དབུལ་ བས་ སྡིག་ བྱེད་ འབྱོར་ ལྡན་ སྡིག་ དང་ བྲལ། །འཐབ་ཅིང་རྩོད་
རྣམས་སླར་ལོག་བྱམས་གནས་ཤོག །ཅེས་བཞི་དང་། བྱ་བ་ངན་ཞེན་འབྱོར་ལྡན་
དགེ་བ་འཕེལ། །མི་དགེའི་ལམ་ཞུགས་དགེ་ལམ་རྒྱུ་འབྲས་ཐོབ། །གཞན་དབང་
གྱུར་རྣམས་རང་དབང་བདེ་བ་འཕེལ། །ཚེ་ཐུང་རྒྱུ་བསགས་མཚན་ཐོས་ཚེ་རིང་
ཤོག །ཅེས་པ་བཞི་དང་། མཚན་དཔེའི་དཔལ་འབར་ཀུན་ཀྱང་བདག་འདྲར་
གྱུར། །བེ་ཌཱུར་འོད་འབར་གླིང་བར་མུན་པ་ཞི། །ཤེས་རབ་ཐབས་ཀྱིས་ཡོ་བྱད་
ཟད་མི་ཤེས། །དམན་མོས་ལམ་ངན་ཞུགས་རྣམས་ལམ་མཆོག་བགྲོད། །སྡོམ་
གསུམ་མ་ཉམས་ཚུལ་ལྡན་ངན་སོང་བྲལ། །མདོག་ངན་ནད་པ་ཡན་ལག་དབང་
པོ་ ཚང་། །ནད་ ཀྱིས་ གཟིར་རྣམས་ ནད་ མེད་ ཡོ་བྱད་འཕེལ། །བུད་ མེད་ སྐྱོན་
གཟིར་དེ་བྲལ་སྐྱེས་དབང་ལྡན། །ལྟ་ངན་བདུད་ཞགས་ཡང་དག་ལྟ་བས་སྦྱངས།།
རྒྱལ་པོས་མནར་རྣམས་གནོད་པ་ཀུན་ལས་ཐར། །བཀྲེས་པས་སྡིག་བྱེད་ཆོས་
འབྱོར་ ཁ་ ཟས་ མྱོངས། །ཚ་ སོགས་ གོས་ ཐོབ་ འཕགས་ ཚུལ་ རྣམ་ སྒྲོལ་ཤོག །
- 251 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ཅེས་པའི་སྨོན་ལམ་ཆེན་པོ་བཅུ་གཉིས་པོ། །ཞེས་སོགས་སྦྱར། ཤཱཀྱའི་རྒྱལ་པོར་
ཕྱག་འཚལ་མཆོད་པའི་མཐུས། །རྒྱལ་བ་མཆོག་དེས་སྙིགས་དུས་འགྲོ་བའི་སླད།
བདེ་གཤེགས་བདུན་གྱི་སྔོན་གྱི་སྨོན་ལམ་དང་། །ཆོ་གའི་བསམ་སྦྱོར་ཁྱད་པར་
ཅན་རྣམས་གསུངས། །བརྒྱད་ཀ་འཛོམས་ནས་བེ་ཌཱུར་གཟུངས་ཆེན་གྱི། །ཕན་
ཡོན་གསུངས་ནས་ཚུལ་འདིར་བསྐུལ་བ་ལྟར། །དེང་འདིར་འབད་ལས་ལེགས་
ཚོགས་གང་ཐོབ་པ། །བདག་སོགས། དམ་པའི་ཆོས་ལ་ཕྱག་འཚལ་སོགས།
མཚན་ཐོས་ཙམ་གྱིས་སྐྱོན་ཟད་ཡོན་ཏན་འཕེལ། །ཞེས་སོགས་བདེ་གཤེགས་
བཀའ་ལུང་འགྱུར་མེད་རྣམས། །བདག་འཇམ་པའི་དབྱངས། ཁྱོད་ཀྱིས་ཡོན་ཏན་
བསམ་ཡས་མདོ་སྡེ་འདི། །ཐུབ་ལ་ནན་གྱིས་ཞུས་པའི་ཕན་ཡོན་ཀུན། །བདག་
སྐྱབས་གྲོལ་མཛད་ལ། །སྨན་བླའི་མཚན་གྱིས་ཉམ་ཐག་ནད་པ་དང་། །དུས་མིན་
འཆི་གསོ་རྒྱལ་སྲིད་རྒྱལ་སོགས་རྣམས། །བདག་གསང་བདག་མགོན་དང་ཚངས་
དབང་རྒྱལ་ཆེན་སོགས། །དམ་ཅན་སྲུང་མར། མདོ་འདི་སྤྱོད་པར་ཁྱེད་རྣམས་
ལེགས་བྱོན་ནས། །སྲུང་སྐྱོབས་སྐྱོན་སེལ་ཡོན་ཏན་ཀུན་སྒྲུབ་ཅེས། །དམ་བཅས་
བྲོ་བོར་ཕན་ཡོན་མང་དུ་བཤད། །གཟུངས་བསྩལ་ཕྱག་རྡོར་སྒྲུབ་ཐབས་བསྟན་པ་
ཀུན། །བདག་ ལྷག་པར་གེགས་བཟློག་མཐུན་རྐྱེན་ཚང་གྱུར་ཅིག །གནོད་སྦྱིན་
རྣམས་ལ། ཁྱོད་ཀྱིས་སྨན་བླའི་མཚན་ཐོས་བདེན་པ་མཐོང་། །མདོ་འདི་བསྲུང་
བར་ དམ་ བཅས་ ཇི་ བཞིན་མཛོད། །ལྷག་པར། མཚམས་འདིར་གཟུངས་སྔགས་བཟླ།
ཁྲུས་བྱའོ། ། སྙིགས་དུས་འགྲོ་ལ་དགོངས་པའི་བཅོམ་ལྡན་འདས། །བདེ་
གཤེགས་བདུན་དང་ཐུབ་དབང་དམ་པའི་ཆོས། །འཇམ་དབྱངས་སྐྱབས་གྲོལ་
ཕྱག་རྡོར་འཁོར་དང་བཅས། །གནོད་སྦྱིན་སྡེ་དཔོན་རྣམས་ལ་གུས་ཕྱག་འཚལ།།
- 252 -



སྨན་བླའི་རྣམ་གཞག་ཆོ་ག་ཉམས་ལེན་བདེ་འཇུག
དེ་ལྟར་བདེ་གཤེགས་འཁོར་དང་བཅས་རྣམས་ལ། །ཕྱག་འཚལ་མཆོད་ཅིང་སྡིག་
བཤགས་ཡིད་རང་བསྐུལ། །གསོལ་གདབ་སྨོན་ལམ་མཐུ་ཡིས་ཆོས་རྒྱལ་སྲིད། །
ཕན་བདེ་ཆེར་རྒྱས་དམ་ཆོས་རིང་གནས་ཤོག །དེ་སྐད་གསོལ་ཚེ་སྒོ་གསུམ་ཉེས་
སྐྱོན་གྱི། །ནོངས་པ་ཅི་བགྱིས་གནོང་ཞིང་འགྱོད་པས་བཤགས། །བཟོད་པ་
བཞེས་ནས་རང་རང་གནས་སུ་ཞུད། །སྤྱན་འདྲེན་ཚེ་ན་ཐུགས་རྗེས་མྱུར་གཤེགས་
གསོལ། །བཀྲ་ཤིས་ཀུན་གྱི་དབང་ཕྱུག་བཅོམ་ལྡན་འདས། །སོགས། གནོད་
སྦྱིན་སྡེ་དཔོན་རྣམས་ཀྱི་བཀྲ་ཤིས་ཤོག །ཅེས་པ་ལ་སྨན་བླའི་ཆོ་ག་མཐའ་དག་
ལེགས་པར་ཚང་ཞིང་། སྒྲོལ་མ་ཚར་གསུམ་གྱི་བར་ལ་འགྲུབ་པས་བློ་ནུས་ཆེ་བ་
དག་གིས་འདི་ཁོ་ནས་འགྲུབ་ལ། འབྲིང་དུ་ན། འདིའི་ཚིགས་བཅད་རྣམས་རང་
རང་གི་སྐབས་སུ་སྦྱར་བའི་མདོ་ཆོག་ཉིད་ལ་བརྟེན་ཞིང་། རྒྱས་པར་ནི་བླ་མ་སྔ་
མའི་ཕྱག་ལེན་དང་ཚིགས་བཅད་མདོ་དང་མཐུན་པ་རྣམས་སྦྱར་ལ། ཁྱད་པར་
སྨན་བླ་ཉིད་ལ་ཕྱག་དང་བསྟོད་པ་མང་དུ་བྱ། ཐུབ་པའི་སྐབས་སུ་གནས་བརྟན་
ཕྱག་མཆོད་ཀྱང་འགྲུབ་ན་ལེགས་སོ། །དེ་ལྟར་མདོ་སྡེའི་ཆོ་ག་སྤྱི་དགོས་ཀྱི། རྣམ་
གཞག་ལག་ལེན་ལེགས་པར་བཤད་པ་འདི། །མདོ་སྔགས་ཚུལ་རིག་པྲཛྙཱ་རཏྟས་
སྦྱར། །དགེ་བས་ཚུལ་འདི་ཕྱོགས་མཐར་རྒྱས་གྱུར་ཅིག །ཅེས་པ་རྣམ་འགྱུར་ཞེས་
པ་ལྕགས་ཕོ་སྟག་གི་ལོ་མགོའི་ཟླ་བའི་ཚེས་གཅིག་ལ་ཆོས་འཁོར་སྒང་དུ་སྦྱར་
བའོ། །རྣམ་གཞག་ལག་ལེན་ལེགས་པར་བཤད་པ་འདི། །གྱད་གཉེར་ཚེ་འདས་
སྒྲིབ་པ་བྱང་ཕྱིར་དུ། །བླ་བྲང་ཉིད་ནས་མཐུན་རྐྱེན་དགོས་པ་སྦྱར། །འགྲོ་རྣམས་
ངན་སོང་གསུམ་ལས་ གྲོལ་གྱུར་ཅིག །སྤར་མཁན་མཁས་པ་ཆོས་ཀྱི་བཟང་། །
བྲིས་ལ་མཁས་པ་ཚུལ་ཁྲིམས་འཕེལ།། ། མངྒལཾ།།
- 253-



༄༅། །དེ་བཞིན་གཤེགས་པ་བདུན་གྱི་སྔོན་གྱི་སྨོན་ལམ་
གྱི་ཁྱད་པར་རྒྱས་པའི་མདོ་སྡེ་ལས་བྱུང་བའི་
ཆོ་ག་སློབ་དཔོན་བོ་དྷི་ས་ཏཱས་མཛད་པ་
ལག་ལེན་ལྷན་ཐབས་ཀྱིས་
བརྒྱན་པ་བཞུགས་སོ། །
གྲགས་པ་དོན་གྲུབ་ཀྱིས་མཛད་པ།
དེ་བཞིན་གཤེགས་པ་བདུན་གྱི་སྔོན་གྱི་སྨོན་ལམ་གྱི་ཁྱད་པར་རྒྱས་པའི་
གཟུངས་བཀླག་པའི་ཆོ་ག་མདོ་སྡེ་ལས་བཏུས་པ། དེ་བཞིན་གཤེགས་པ་བདུན་
ལ་ ཕྱག་ འཚལ་ ལོ། །ཆོ་ག་བྱེད་པར་འདོད་པས་ལུས་ལེགས་པར་བཀྲུས་ལ་གོས་བཟང་པོ་དྲི་མ་མེད་
པ་བགོ་ཞིང་ཁ་ཟས་གཙང་བ་བཟའ་བར་བྱ། སེམས་ཉོན་མོངས་པ་ལ་སོགས་པའི་དྲི་མ་མེད་པར་བྱས་ཏེ།
དཀོན་མཆོག་གི་ཡོན་ཏན་དང་མདོ་སྡེའི་ཕན་ཡོན་ལ་ཡིད་ཆེས་ཤིང་དད་པ་དང་གུས་པ་བསྐྱེད། ཚད་མེད་པ་
བཞི་བསྒོམ། ཁྱིམ་པ་ཡིན་ན་བསྙེན་གནས་ཀྱི་ཁྲིམས་བཟུང་། དུས་བཟང་པོ་ཚེས་བརྒྱད་ལྟ་བུ་ལ་བརྩམ།
གནས་ཡིད་དུ་འོང་བ་གཙང་མར་བྱས་ལ་གདུགས་དང་རྒྱལ་མཚན་མང་པོས་ལེགས་པར་བརྒྱན་པའི་ནང་དུ་
སྤོས་ཀྱིས་བྱུགས་པའི་མཎྜལ་ཆེན་པོ་ངོས་རེ་ལ་ཁྲུ་དོ་རེའམ་ཁྲུ་རེ་ལས་མི་ཆུང་བར་བྱས་ལ། དེར་དཀྱིལ་
འཁོར་སྤྱི་ཐིག་ལྟར་བཏབ་སྟེ་འོག་གི་གནས་བྱིན་རླབས་དང་མཐུན་པར་གཞལ་ཡས་ཁང་གི་གདན་པདྨ་དང་།
དེའི་ལྟེ་བར་གཞལ་ཡས་ཁང་གྲུ་བཞི་སྒོ་བཞི་རྩིག་པ་རིམ་ལྔ་རྟ་བབས་བཞི་འདོད་སྣམ་ཕ་གུ་ཤར་བུ་མདའ་
ཡབ་དྲ་བ་དྲ་ཕྱེད་སོགས་སྤྱི་འགྲོ་བཞིན་གྱི་དབུས་སུ་སྣ་ཚོགས་པདྨ་འདབ་བརྒྱད་ཀྱི་ལྟེ་བ་དང་འདབ་མ་
- 254 -



དེ་བཞིན་གཤེགས་པ་བདུན་གྱི་ཆོ་ག་ལག་ལེན་ལྷན་ཐབས་ཀྱིས་བརྒྱན་པ།
རྣམས་ལ་བདེ་གཤེགས་བརྒྱད་ཆོས་པུ་ཏི་དང་བཅས་པའི་གདན་སེང་གེའི་ཁྲི་བརྒྱད། བར་གྱི་སྣམ་བུ་ལ་བྱང་
ཆུབ་སེམས་དཔའ་རྣམས་ཀྱི་གདན་སྣ་ཚོགས་པད་ཟླ་ཕྱོགས་བཞིར་གསུམ་གསུམ་དང་མཚམས་བཞིར་རེ་རེ་
སྟེ་བཅུ་དྲུག ལྷག་སྣམ་གསུམ་པ་ལ་གཡས་གྲལ་དུ་གཞུང་གི་དངོས་བསྟན་ལ་ཚངས་པ་བརྒྱ་བྱིན་གཉིས་
ལས་མི་གསལ་ཡང་དེའི་ཤུགས་དང་སོགས་ཁོངས་ནས་ཐོན་པའི་དབང་དུ་མཛད་དེ་བླ་མ་གོང་མ་དག་གི་
ལྷན་ཐབས་ལས་འབྱུང་བ་ཕྱོགས་སྐྱོང་བཅུའི་གདན་སྣ་ཚོགས་པད་ཟླ་བཅུ། གཡོན་གྲལ་དུ་གནོད་སྦྱིན་གྱི་སྡེ་
དཔོན་བཅུ་གཉིས་ཀྱི་གདན་སྣ་ཚོགས་པད་ཟླ་བཅུ་གཉིས། སྒོ་བཞི་རྒྱལ་ཆེན་བཞིའི་གདན་སྣ་ཚོགས་པད་ཟླ་
རེ་རེ་རྣམས་བྲིས་པའི་ཕྱི་རོལ་གྱི་ཁོར་ཡུག་རྡོ་ར་མེ་རིའི་དོན་དུ་འོད་ཕྲེང་གི་བསྐོར་བ་ནས་ཆ་ཆེན་གསུམ་ཙམ་
གཞལ་བར་རིན་པོ་ཆེ་སྣ་ཚོགས་ཀྱི་ཕ་གུའི་རྩིག་པ་གྲུ་བཞི་ཕྱོགས་བཞིར་སྒོ་བཞི་དོད་པ་བྱས་པའི་ནང་གི་
ཁོར་པ་རྣམས་ཀྱང་ཚོན་ཕྱེ་མའམ་མེ་ཏོག་གི་དགྲམ་བར་བྱས་ལ། དེའི་ཕྱོགས་མཚམས་རྣམས་སུ་རིན་པོ་ཆེའི་
དཔག་བསམ་གྱི་ཤིང་ལྗོན་པ་དང་རྫིང་བུ་ཆུ་བྱ་དང་མེ་ཏོག་གིས་བརྒྱན་པ་སྤེལ་མར་ཇི་ཙམ་འོས་ཤིང་མཛེས་
པ་ཡང་བྲི་བར་བྱའོ། །དེ་ནས་འབྱོར་ན་ནང་གི་གདན་རྣམས་ཀྱི་སྟེང་དུ་འོག་ནས་འབྱུང་བའི་གོ་རིམ་བཞིན་
སོ་སོའི་སྐུ་ལུགས་སྐུའམ། རས་བྲིས་སམ། འཇིམ་པ་ལ་བྱས་པ་ཡང་རུང་སྟེ་ རིང་བསྲེལ་དང་བཅས་པ་
བཞུགས། གསོལ་འདེབས་ནི། ན་མོ་བྷི་ཥ་ཛེ་མ་ཧཱ་རཱ་ཛ་ཡེ། བསོད་ནམས་ཡོན་ཏན་རྒྱ་
མཚོའི་གཏེར་མངའ་ཞིང་། །བསམ་གྱིས་མི་ཁྱབ་ཐུགས་རྗེའི་བྱིན་རླབས་ཀྱིས། །
འགྲོ་བའི་སྡུག་བསྔལ་གདུང་བ་ཞི་མཛད་པ། །བཻ་ཌཱུརྱ་ཡི་འོད་ལ་གསོལ་བ་
འདེབས། །ཤིན་ཏུ་སེར་སྣ་དྲག་པོས་རབ་བཅིངས་པས། །ཡི་དྭགས་གནས་སུ་སྐྱེ་
བའི་སྐྱེ་བོ་ཡིས། ཁྱོད་མཚན་ཐོས་ན་མིར་སྐྱེ་སྦྱིན་པ་དགའ། །བཅོམ་ལྡན་སྨན་གྱི་
བླ་ལX། །ཚུལ་ཁྲིམས་འཆལ་དང་གཞན་ལ་གཤེ་བརྩོན་པས། །དམྱལ་བར་སྐྱེ་
བའི་འགྲོ་བ་འདི་དག་གིས། ཁྱོད་མཚན་ཐོས་ན་མཐོ་རིས་སྐྱེ་བར་གསུང་། །སྨན་
0 TI 4XL ITF5555555555r IT: 855
- 255 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ལུས་སྲོག་ཕྲལ་བ་དག ཁྱོད་མཚན་ཐོས་ན་དེ་དག་འཚེ་མི་ནུས། །སྨན་གྱི་རྒྱལ་པོ་
དེ་ལX། །མཚན་ལེགས་གསེར་བཟང་དྲི་མེད་སྣང་བ་དང་། །མྱ་ངན་མེད་
མཆོག་དཔལ་དང་ཆོས་བསྒྲགས་དབྱངས། །མངོན་མཁྱེན་རྒྱལ་པོ་སྒྲ་དབྱངས་
རྒྱལ་པོ་དང་། །ཤཱཀྱའི་རྒྱལ་པོ་རྣམས་ལ X། །འཇམ་དཔལ་སྐྱབས་གྲོལ་ཕྱག་ན་
རྡོ་རྗེ་འཛིན། །ཚངས་དབང་བརྒྱ་བྱིན་ཕྱོགས་བཞིའི་རྒྱལ་པོ་བཞི། །གནོད་སྦྱིན་སྡེ་
དཔོན་ཆེན་པོ་བཅུ་གཉིས་སོགས། །དཀྱིལ་འཁོར་ཡོངས་སུ་རྫོགས་ལX། །དེ་
བཞིན་གཤེགས་པ་བདུན་གྱི་སྨོན་ལམ་མདོ། །སྨན་གྱི་ལྷ་ཡི་མདོ་སྡེ་ཉིད་དང་ནི།།
མཁན་ཆེན་ཞི་བ་འཚོས་མཛད་གཞུང་ལ་སོགས། །དམ་ཆོས་གླེགས་བམ་ཚོགས་
ལX། །བོ་དྷི་ས་ཏྭ་ཁྲི་སྲོང་ལྡེ་བཙན་སོགས། །ལོ་པཎ་རྒྱལ་བློན་བྱང་ཆུབ་
སེམས་དཔའ་དང་། །བརྒྱུད་པའི་བླ་མ་དམ་པ་ཐམས་ཅད་དང་། །ཆོས་ཀྱི་དབང་
ཕྱུག་སོགས་ལx། །དེ་ལྟར་གསོལ་བ་བཏབ་པའི་བྱིན་རླབས་ཀྱིས། །གནས་
སྐབས་ནད་དང་འཇིགས་པ་སྣ་ཆོགས་ཞི། །འཆི་ཚེ་ངན་སོང་འཇིགས་པ་ཀུན་ཞི་
ནས། །བདེ་བ་ཅན་དུ་སྐྱེ་བར་བྱིན་གྱིས་རློབས། །ཞེས་པ་འདི་སྔ་སོར་རྗེ་སྤྲུལ་པའི་སྐུ་དྲུག་
པའི་ཞལ་སྔ་ནས། དེ་བཞིན་གཤེགས་པ་བདུན་མཆོད་པའི་ཆོ་ག་རྗེ་གྲགས་པ་དོན་གྲུབ་ཀྱིས་མཛད་པ་དང་།
དེའི་བྱིན་རླབས་དང་བཅས་པ་ལེགས་པར་ཐོབ་པས། ཕྱིས་མཚན་ཐོས་པའི་ཕན་ཡོན་དྲན་ནས། ཨ་རཱ་གས་
གསོལ་བ་བཏབ་པའོ། །ཤར་དཔལ་སྤུངས་ཐུབ་བསྟན་ཆོས་འཁོར་གླིང་དུ་པར་དུ་བསྒྲུབས་པས་དགེ་བར་
གྱུར་ཅིག་པར་བྱ་བ། མ་འབྱོར་ན་དཀྱིལ་འཁོར་སྤྱིའི་རིགས་པས་འཁོར་འཇིག་རྟེན་པ་དང་འཇིག་རྟེན་ལས་
འདས་པའི་གདན་ཡང་བཤམས་པ་ཀུན་ལ་སོ་སོའི་སྐུ་མདོག་དང་མཐུན་པའི་ལྷ་མཚན་འགོད་ཅིང་མཆོད་པ་
ཅི་འབྱོར་པ་ཡང་བཤམ་སྟེ། སྐུ་གཟུགས་རེ་རེའི་སྤྱན་སྔར་མར་མེ་བདུན་བདུན་དང་། ཚོན་སྣ་ལྔ་པའི་བ་དན་
བདུན་བདུན་བཞག གཞན་ཡང་སྔོས་དང་། མེ་ཏོག་དང་། དྲི་དང་། ལྷ་བཤོས་དང་། རོལ་མོའི་བྱེ་བྲག་དང་།
- 256 -



དེ་བཞིན་གཤེགས་པ་བདུན་གྱི་ཆོ་ག་ལག་ལེན་ལྷན་ཐབས་ཀྱིས་བརྒྱན་པ།
རིན་པོ་ཆེ་སྣ་བདུན་དང་། བཀྲ་ཤིས་ཀྱི་རྫས་བརྒྱད་དང་། གོང་དུ་ལྷ་ལ་ཁྲུས་གསོལ་དང་། བཟླས་པའི་རྗེས་
སུ་ཁྲུས་བྱ་བའི་ཡོ་བྱད་དྲི་བཟང་གི་ཆུས་གང་བའི་བུམ་པ་ལ་སོགས་པ་སྟ་གོན་བྱའོ། །གལ་ཏེ་དཀྱིལ་འཁོར་
སོགས་འདི་ཀའི་དངོས་བསྟན་བཞིན་མ་གྲུབ་ན། མདོ་ཆོག་ཆུང་བར། མཎྜལ་མེ་ཏོག་གི་ཚོམ་བུ་ལྷའི་གྲངས་
དང་མཉམ་པ་བཀོད། སྐུ་གསུང་ཐུགས་ཀྱི་རྟེན་ཅི་རིགས་པ་བཞུགས། མཆོད་པ་ཅི་འབྱོར་པ་ཡང་བཤམས་
ཏེ༑ ནུས་པ་མ་བསྲིས་པར་བཤམས། ཞེས་འབྱུང་བ་ལྟར་བྱ། མདོ་སྡེ་འདི་དང་ཤེས་རབ་ཀྱི་ཕ་རོལ་ཏུ་ཕྱིན་
པ་ལ་སོགས་པ་མདོ་སྡེ་ཟབ་ཅིང་རྒྱ་ཆེ་བ་ཡང་ཅི་ནུས་ཀྱིས་བཀླག གཟུངས་ཀྱི་ཆོ་ག་འདི་ཞག་བདུན་ནམ།
ཉི་ཤུ་རྩ་གཅིག་གམ། སུམ་ཅུ་ རྩ་ ལྔའམ། བཞི་བཅུ་རྩ་དགུ་སྙེད་དུ་བཀླག་པར་བྱའོ། །དེ་ལྟར་མཆོད་པ་
བཤམས་པ་དང་། དགེ་འདུན་ཚོགས་ནས་སྟན་བདེ་བ་ལ་འདུག་ནས། ཆོ་ག་དངོས་ལ་དང་པོར། གང་
གིས་རྟེན་ཅིང་འབྲེལ་བར་འབྱུང་། །འགག་པ་མེད་པ་སྐྱེ་མེད་པ། །ཆད་པ་མེད་པ་
རྟག་མེད་པ། །འོང་བ་མེད་པ་འགྲོ་མེད་པ། །ཐ་དད་དོན་མིན་དོན་གཅིག་མིན། །
སྤྲོས་པ་ཉེར་ཞི་ཞིར་བསྟན་པ། །རྫོགས་པའི་སངས་རྒྱས་སྨྲ་རྣམས་ཀྱི། །དམ་པ་
དེ་ལ་ཕྱག་འཚལ་ལོ། །ཞེས་དང་། གང་ཞིག་རྟེན་ནས་སྐྱེས་པ་དེ་མ་སྐྱེས། །དེ་ལ་
སྐྱེ་བའི་རང་བཞིན་ཡོད་མ་ཡིན། །རྐྱེན་ལ་རག་ལས་གང་དེ་སྟོང་པ་སྟེ། །གང་
གིས་སྟོང་ཉིད་ཤེས་དེ་བག་ཡོད་ཡིན། །ཞེས་པ་ངག་དོན་དྲན་བཞིན་དུ་བརྗོད་
པས་སྟོང་པ་ཉིད་ཀྱི་ཏིང་ངེ་འཛིན་ཅི་ནུས་སུ་བསྒོམ། དེ་ལས་ལངས་ནས་སེམས་
ཅན་ཐམས་ཅད་ཀྱི་དོན་དུ། སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་
ལྡན་པར་གྱུར་ཅིག སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག
སྡུག་བསྔལ་མེད་བའི་བདེ་བ་དམ་པ་དང་མི་འབྲལ་བར་གྱུར་ཅིག ཉེ་རིང་ཆགས་
སྡང་གཉིས་དང་བྲལ་བའི་བཏང་སྙོམས་ལ་གནས་པར་གྱུར་ཅིག ཅེས་ཚད་མེད་པ་
བཞི་སྒོམ་ཞིང་། སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །བྱང་ཆུབ་བར་དུ་
- 257 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
བདག་ནི་སྐྱབས་སུ་མཆི། །བདག་གིས་སྦྱིན་སོགས་བགྱིས་པ་འདི་དག་གིས། །
འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །ཅེས་པ་ལན་གསུམ་གྱིས་བྱང་ཆུབ་ཀྱི་
སེམས་ཡིད་ལ་བྱ། དེ་ལྟར་རང་གི་ནུས་པ་དང་ཕྱོགས་བཅུའི་དེ་བཞིན་གཤེགས་པ་སྲས་དང་བཅས་པས་དེ་
ལྟར་བྱིན་གྱིས་བརླབས་པར་ཡང་བསམ། དེ་ནས་གནས་བྱིན་གྱིས་བརླབ་པར་བྱ་སྟེ། དཀོན་ མཆོག་
གསུམ་གྱི་བདེན་པ་དང་། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་
བྱིན་གྱིས་བརླབས་དང་། ཚོགས་གཉིས་ཡོངས་སུ་རྫོགས་པའི་མངའ་ཐང་ཆེན་པོ་
དང་། ཆོས་ཀྱི་དབྱིངས་རྣམ་པར་དག་ཅིང་བསམ་གྱིས་མི་ཁྱབ་པའི་སྟོབས་ཀྱིས་
དེ་བཞིན་གཤེགས་པ་བདུན་གྱི་སྔོན་གྱི་སྨོན་ལམ་གྱི་ཁྱད་པར་རྒྱས་པའི་མདོ་ལས་
འབྱུང་ བའི་ ཆོ་ ག་བཞིན། ཕྱོགས་བཅུའི་དེ་བཞིན་ གཤེགས་ པ་ སྲས་ དང་
བཅས་པ་དང་འཕགས་པ་དམ་པའི་ཆོས་སྐྱོང་བ་ཐམས་ཅད་གདན་འཛོམ་པའི་ཕོ་
བྲང་གི་དཀྱིལ་འཁོར་དང་མཆོད་པའི་ཚོགས་སྦྱར་བ་འདི་རྣམས་ཇི་ལྟར་སངས་
རྒྱས་དང་བྱང་ཆུབ་སེམས་དཔའ་དེ་དག་གི་སྔོན་གྱི་སྨོན་ལམ་ཁྱད་པར་ཅན་གྱིས་
བསྒྲུབས་པའི་སངས་རྒྱས་ཀྱི་ཞིང་ཡོངས་སུ་དག་པ་དང་། བཅོམ་ལྡན་འདས་འོད་
དཔག་མེད་ཀྱི་ཞིང་གི་བཀོད་པའི་ཡོན་ཏན་ལྟ་བུ་དང་ལྡན་པར་གྱུར་ཏེ། ས་གཞི་
རིན་པོ་ཆེ་སྣ་ཚོགས་ཀྱི་རང་བཞིན་ལག་མཐིལ་ལྟར་མཉམ་པ། ཐ་གྲུ་ཆེ་བ།
ཡངས་པ། རེག་ན་འཇམ་ཞིང་བདེ་བ། དྲི་མ་མེད་ཅིང་འོད་གསལ་བ། ཙནྡན་
སྦྲུལ་གྱི་སྙིང་པོའི་དྲི་བསུང་དང་ལྡན་པའི་ལྷའི་མེ་ཏོག་སྣ་ཚོགས་ཀྱིས་གཅལ་དུ་
བཀྲམ་པ། མཐའ་རིན་པོ་ཆེའི་ཕ་གུའི་རྩིག་པ། གསེར་དང༌། དངུལ་དང་།
མུ་ཏིག་གི་བྱེ་མ་གྲམ་བུར་བདལ་བ། ཨུཏྤལ་དང་། ཀུ་མུད་ད་དང་། པདྨ་འགྱིང་
ཞིང་ལྡེམ་པས་ཁེབས་པར་གྱུར་ཅིང་། ཆུ་བྱ་སྣ་ཚོགས་སྐད་སྙན་པ་སྒྲོག་པ།
- 258 -



དེ་བཞིན་གཤེགས་པ་བདུན་གྱི་ཆོ་ག་ལག་ལེན་ལྷན་ཐབས་ཀྱིས་བརྒྱན་པ།
དགའ་ཞིང་འཕྱོ་ལ་ལྡིང་བས་བརྒྱན་པའི་ཡན་ལག་བརྒྱད་དང་ལྡན་པའི་མཚོ་དང་
རྫིང་དང་ལྟེང་ཀ་དག་གིས་མཛེས་པར་བྱས་པ། རིན་པོ་ཆེའི་དཔག་བསམ་གྱི་
ཤིང་ལྗོན་པ་ལྷའི་ནོར་བུ་དང་། མུ་ཏིག་གི་རྒྱན་ཕྲེང་དང་། རིན་པོ་ཆེ་དཔྱངས་པ།
མེ་ཏོག་གི་མགོ་ལྕོག་དང་འབྲས་བུ་མཛེས་པར་ཆགས་པས་གཡུར་ཟ་ཞིང་ལྡེམ་པ།
གསེར་གྱི་དྲིལ་བུ་གཡེར་ཁ་འཁྲོལ་བ་ལས་དམ་པའི་ཆོས་ཀྱི་སྒྲ་འབྱུང་བ་དང་ལྡན་
པ་ཚར་དུ་བསྒྲེངས་པས་ལེགས་པར་བརྒྱན་པའི་ས་གཞི་ལ། གཞལ་མེད་ཁང་
ཆེན་པོ་རིན་པོ་ཆེ་སྣ་བདུན་མཆོག་ཏུ་འབར་བ་བཀོད་པ། འཇིག་རྟེན་གྱི་ཁམས་
དཔག་ཏུ་མེད་པ་རྒྱས་པར་འགེངས་པའི་འོད་ཟེར་ཆེན་པོ་རབ་ཏུ་འབྱུང་བ།
གནས་ཐ་དད་པ་ཤིན་ཏུ་རྣམ་པར་ཕྱེ་བ་མཐའ་ཡས་པ་རྣམ་པར་གནས་པ། རྒྱ་
ཡོངས་སུ་མ་ཆད་པ། ཁམས་གསུམ་ལས་ཡང་དག་པར་འདས་པའི་སྤྱོད་ཡུལ།
འཇིག་རྟེན་ལས་འདས་པ་དེའི་བླ་མའི་དགེ་བའི་རྩ་བ་ལས་བྱུང་བ། ཤིན་ཏུ་རྣམ་
པར་དག་ཅིང་དབང་བསྒྱུར་བའི་རྣམ་པར་རིག་པའི་མཚན་ཉིད། དེ་བཞིན་
གཤེགས་པའི་གནས། བྱང་ཆུབ་སེམས་དཔའི་དགེ་འདུན་དང་ལྡན་པ། ལྷ་དང་
ཀླུ་དང་གནོད་སྦྱིན་དང་དྲི་ཟ་དང་ལྷ་མ་ཡིན་དང་ནམ་མཁའ་ལྡིང་དང་མིའམ་ཅི་
དང་ལྟོ་འཕྱེ་ཆེན་པོ་དང་མི་མ་ཡིན་པ་མཐའ་ཡས་པ་རྣམ་པར་རྒྱུ་བ། ཆོས་ཀྱི་རོའི་
དགའ་བ་དང་བདེ་བ་ཆེན་པོས་བརྟན་པ། སེམས་ཅན་ཐམས་ཅད་ཀྱི་དོན་ཐམས་
ཅད་ཡང་དག་པར་ཐོབ་པར་བྱེད་པས་ཉེ་བར་གནས་པ། ཉོན་མོངས་པའི་གནོད་
པའི་དྲི་མ་ཐམས་ཅད་དང་བྲལ་བ། བདུད་ཐམས་ཅད་ཡོངས་སུ་སྤངས་པ།
ཐམས་ཅད་ ཀྱི་བཀོད་པ་ལས་ལྷག་པའི་དེ་བཞིན་གཤེགས་པའི་བཀོད་པའི་
གནས། དྲན་པ་དང་བློ་གྲོས་དང་རྟོགས་པ་ཆེན་པོས་ངེས་པར་འབྱུང་བ། ཞི་
- 259 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
གནས་དང་ལྷག་མཐོང་གི་བཞོན་པ་ཡིན་པ། རྣམ་པར་ཐར་པའི་སྒོ་སྟོང་པ་ཉིད་
དང་མཚན་མ་མེད་པ་ཉིད་དང་སྨོན་པ་མེད་པ་ནས་འཇུག་པ་རིན་པོ་ཆེའི་པདྨའི་
རྒྱལ་པོ་ཡོན་ཏན་མཐའ་ཡས་པས་བརྒྱན་པའི་བཀོད་པ་ལ་བརྟེན་པའི་གཞལ་
མེད་ཁང་ཆེན་པོར་གྱུར་པའི་དབུས་སུ་པདྨའི་གདན་རིན་པོ་ཆེའི་སེང་གེའི་ཁྲིའི་
སྟན་ལ། དེ་བཞིན་གཤེགས་པ་མཚན་ལེགས་ པར་ ཡོངས་བསྒྲགས་དཔལ་གྱི་
རྒྱལ་པོ་དང་། དེ་བཞིན་གཤེགས་པ་རིན་པོ་ཆེ་དང་ཟླ་བ་དང་པདྨས་རབ་ཏུ་
བརྒྱན་པ་མཁས་པ་གཟི་བརྗིད་སྒྲ་དབྱངས་ཀྱི་རྒྱལ་པོ་དང་། དེ་བཞིན་གཤེགས་
པ་གསེར་བཟང་དྲི་མེད་རིན་ཆེན་སྣང་བརྟུལ་ཞུགས་གྲུབ་པ་དང་། དེ་བཞིན་
གཤེགས་པ་མྱ་ངན་མེད་མཆོག་དཔལ་དང་། དེ་བཞིན་གཤེགས་པ་ཆོས་བསྒྲགས་
རྒྱ་མཚོའི་དབྱངས་དང་། དེ་བཞིན་གཤེགས་པ་ཆོས་རྒྱ་མཚོ་མཆོག་གི་བློས་རྣམ་
པར་རོལ་པས་མངོན་པར་མཁྱེན་པ་དང་། དེ་བཞིན་གཤེགས་པ་སྨན་གྱི་བླ་བཻ་
ཌཱུརྱའི་འོད་ཀྱི་རྒྱལ་པོ་དང་། བཅོམ་ལྡན་འདས་ཤཱཀྱ་ཐུབ་པ་ལ་སོགས་པ་ཕྱོགས་
བཅུའི་དེ་བཞིན་གཤེགས་པ་དང་། བྱང་ཆུབ་སེམས་དཔའ་དང་། འཕགས་པ་
དམ་པའི་ཆོས་སྐྱོང་བ་ཐམས་ཅད་གདན་འཛོམ་པའི་བཞུགས་གནས་འཕགས་པ་
སོ་སོའི་སྨོན་ལམ་ཁྱད་པར་ཅན་དང་། མངའ་ཐང་དང་འཚམ་པར་གྲུབ་པ་མཛེས་
པ་ཤ་སྟག་འབྱུང་བར་གྱུར་ཅིག ཕྱི་ནང་ཀུན་ཏུ་ཡང་ཆ་རིགས་དང་འཚམ་པར་
ཡང་ལྷ་དང་མིའི་ཡོ་བྱད་དམ་པ་ཞལ་ཟས་དང་ན་བཟའ་དང་རྒྱན་དང་རོལ་མོ་ལ་
སོགས་པ་ཕུལ་དུ་ཕྱིན་པ་སྣ་ཚོགས་པ་ཕུང་པོ་གསུམ་པའི་མདོ་དང༌། བཟང་པོ་
སྤྱོད་པའི་སྨོན་ལམ་ལས་བྱུང་བའི་མཆོད་པའི་སྤྲིན་རྒྱ་མཚོ་ཐམས་ཅད་ཀྱིས་རྒྱས་
པར་གང་ཞིང་རྒྱན་བཀླུབས་པ་དང་ལྡན་པར་གྱུར་ཅིག འཕགས་པ་ཐམས་ཅད་
- 260 -



དེ་བཞིན་གཤེགས་པ་བདུན་གྱི་ཆོ་ག་ལག་ལེན་ལྷན་ཐབས་ཀྱིས་བརྒྱན་པ།
ཀྱང་གདན་འཛོམས་ནས་དེ་བཞིན་དུ་བྱིན་གྱིས་བརླབས་ཤིང་བཞེས་ཏེ་ལོངས་
སྤྱོད་པར་གྱུར་ཅིག ཅེས་གོང་གི དཀོན་མཆོག་གསུམ་གྱི་བདེན་པ་དང་། ཞེས་པ་ནས།
གྱུར་ ཅིག གི་བར་ལན་གསུམ་དུ་བཟླ། དེ་ནས་ཡང་། དཀོན་ མཆོག་ གསུམ་ གྱི་ བདེན་ པ་
དང༌། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་བྱིན་གྱིས་བརླབས་
དང༌། ཚོགས་གཉིས་ཡོངས་སུ་རྫོགས་པའི་མངའ་ཐང་ཆེན་པོ་དང་། ཆོས་ཀྱི་
དབྱིངས་རྣམ་པར་དག་ཅིང་བསམ་གྱིས་མི་ཁྱབ་པའི་སྟོབས་ཀྱིས་དེ་བཞིན་དུ་གྱུར་
ཅིག ཅེས་ཀྱང་ལན་གསུམ་དུ་བཟླ། མཆོད་པའི་ཚོགས་བྱིན་གྱིས་བརླབས་བའི་འོག་ཏུ་འཕགས་པ་སྤྱན་
དྲངས་ཏེ། པུས་མོ་བཙུགས་ཏེ་མེ་ཏོག་བླངས་ཐལ་མོ་སྦྱར་ནས་ཚིག་འདི་སྐད་ཅེས། བཅོམ་ ལྡན་ འདས་
དེ་བཞིན་གཤེགས་པ་མཚན་ལེགས་པར་ཡོངས་བསྒྲགས་དཔལ་གྱི་རྒྱལ་པོ་དང་།
དེ་བཞིན་གཤེགས་པ་རིན་པོ་ཆེ་དང་ཟླ་བ་དང་པདྨས་རབ་ཏུ་བརྒྱན་པ་མཁས་པ་
གཟི་བརྗིད་སྒྲ་དབྱངས་ཀྱི་རྒྱལ་པོ་དང་། དེ་བཞིན་གཤེགས་པ་གསེར་བཟང་དྲི་
མེད་རིན་ཆེན་སྣང་བརྟུལ་ཞུགས་གྲུབ་པ་དང་། དེ་བཞིན་གཤེགས་པ་མྱ་ངན་མེད་
མཆོག་དཔལ་དང་། །དེ་བཞིན་གཤེགས་པ་ཆོས་བསྒྲགས་རྒྱ་ མཚོའི་དབྱངས་
དང༌། དེ་བཞིན་གཤེགས་པ་ཆོས་རྒྱ་མཚོ་མཆོག་གི་བློས་རྣམ་པར་རོལ་བས་
མངོན་པར་མཁྱེན་པ་དང་། དེ་བཞིན་གཤེགས་པ་སྨན་གྱི་བླ་བཻ་ཌཱུརྱའི་འོད་ཀྱི་
རྒྱལ་པོ་དང་། སྟོན་པ་བཅོམ་ལྡན་འདས་ཤཱཀྱ་ཐུབ་པ་ལ་སོགས་པ་ཕྱོགས་བཅུ་ན་
དུས་གསུམ་དུ་བཞུགས་པའི་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་ པའི་ སངས་ རྒྱས་ དང༌། བྱང་ ཆུབ་ སེམས་ དཔའི་ ཚོགས་ དང་ བཅས་ པ་
ཐམས་ཅད་བདག་ལ་དགོངས་སུ་གསོལ། བཅོམ་ལྡན་འདས་ཐུགས་རྗེ་ཆེན་པོ་
དང་ལྡན་པ་རྣམས་ཀྱིས་སླད་མའི་དུས་སླད་མའི་ཚེ་ལྔ་བརྒྱ་བ་ཐ་མ་ལ་དམ་པའི་
- 261 -



་་་
མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ཆོས་ལྟར་བཅོས་ པ་འབྱུང་བ་ན་སེམས་ཅན་ལས་ཀྱི་སྒྲིབ་པ་སྣ་ཚོགས་ཀྱིས་
བསྒྲིབས་པ། ནད་སྣ་ཚོགས་ཀྱིས་གཟིར་བ། མྱ་ངན་དང་སྡུག་བསྔལ་སྣ་
ཚོགསཀྱིས་གཙེས་པ། ཕོངས་པར་གྱུར་པའི་སེམས་ཅན་ཐམས་ཅད་རྗེས་སུ་
བཟུང་ཞིང་ལྷ་དང་མི་རྣམས་ཀྱི་དོན་དང་
། ཕན་པ་དང་བདེ་བའི་སླད་དུ་དེ་བཞིན་
གཤེགས་པ་རྣམས་ཀྱི་ཐབས་མཁས་པ་མང་པོ་དང་། སྔོན་གྱི་སྨོན་ལམ་གྱི་ཁྱད་
པར་རྒྱས་པ་བཟང་ཞིང་རླབས་ཆེ་བ། མཐུ་དང་བྱིན་གྱིས་བརླབས་དཔག་ཏུ་མ་
མཆིས་པ་མངའ་བ་ ལ་བརྟེན་ཏེ། ཆེ་གེ་མོ་ཞལ་སྤྱི་ཙམ་གྱི་ཚིག་ཏུ་གསུངས་པ་འདིའི་མལ་དུ་རང་
གཞན་གང་གི་དོན་དུ་ཆོ་ག་བྱེད་པ་དེ་ཉིད་ཀྱི་མིང་འཇུག་དགོས་པ་ལས། སྐབས་དོན་སྦྱིན་བདག་ལྟ་བུ་སོ་
སོའི་མིང་སྤེལ་བ་སོགས་འོག་མ་ཀུན་ལའང་ཤེས་པར་བྱས་ལ། ལ་སོགས་པ་འགྲོ་བ་མང་པོ་
བསྐྱབ་པའི་སླད་དུ། མགོན་སྐྱབས་དང་དཔུང་གཉེན་དུ་སྤྱན་འདྲེན་ཞིང་མཆིས་ན་
མཆོད་པའི་ཚོགས་སྦྱར་བའི་ཕོ་བྲང་གི་དཀྱིལ་འཁོར་འདིར་གཤེགས་ཤིང་གདན་
འཛོམ་པ་ཆེན་པོ་མཛད་དེ་བྱིན་གྱིས་བརླབ་པར་ཅི་གནང་། ད་ལྟར་བདག་ཅག་གི་
སྟོན་པ་སངས་རྒྱས་བཅོམ་ལྡན་འདས་ཤཱཀྱ་ཐུབ་པ་གདུལ་བྱའི་དབང་གིས་འཛམ་
བུའི་གླིང་འདིར་མྱ་ངན་ལས་འདས་པའི་ཚུལ་བསྟན་ཀྱང་འཇིག་རྟེན་གྱི་ཁམས་
གཞན་དུ་དེ་བཞིན་གཤེགས་པའི་རྣམ་པར་རོལ་བ་སྣ་ཚོགས་ཀྱིས་འགྲོ་བའི་དོན་
མཛད་ཅིང་བཞུགས་པ་ཡང་དེ་བཞིན་གཤེགས་པའི་ཐུགས་རྗེ་ཆེན་པོ་དང་སྔོན་གྱི་
སྨོན་ལམ་ཁྱད་པར་ཅན་ལས་གླེངས་ཏེ། བདག་ཅག་མངའ་རིས་ཀྱི་གདུལ་བྱ་
རྣམས་ཕྱག་མཚན་དུ་བཞེས་པའི་ནང་དུ་གཏོགས་ཏེ་བཀའ་དྲིན་ཐོབ་པའི་འཕྲོ་
མཆིས་པ་ཙམ་ལ་བརྟེན་ཏེ་ཆེ་གེ་མོ། ལ་སོགས་པ་འགྲོ་བ་མང་པོ་བསྐྱབ་པའི་སླད་
དུ་མགོན་སྐྱབས་དང་དཔུང་གཉེན་དུ་སྤྱན་འདྲེན་ཞིང་མཆིས་ན་མཆོད་པའི་ཚོགས་
- 262 -



དེ་བཞིན་གཤེགས་པ་བདུན་གྱི་ཆོ་ག་ལག་ལེན་ལྷན་ཐབས་ཀྱིས་བརྒྱན་པ།
སྦྱར་བའི་ཕོ་བྲང་གི་དཀྱིལ་འཁོར་འདིར་གཤེགས་ཤིང་གདན་འཛོམ་པ་ཆེན་པོ་
མཛད་དེ་བྱིན་གྱིས་བརླབ་པར་ཅི་གནང་། བྱང་ཆུབ་སེམས་དཔའ་སེམས་དཔའ་
ཆེན་པོ་འཕགས་པ་འཇམ་དཔལ་གཞོན་ནུར་གྱུར་པ་དང་། རྒྱལ་བའི་སྲས་པོ་
སྐྱབས་གྲོལ་དང་། ཕྱག་ན་རྡོ་རྗེ་ལ་སོགས་པ་བྱང་ཆུབ་སེམས་དཔའ་སེམས་
དཔའ་ཆེན་པོ་གང་དག་སྔོན་དེ་བཞིན་གཤེགས་པ་བདུན་གྱི་སྔོན་གྱི་སྨོན་ལམ་གྱི་
ཁྱད་ པར་ རྒྱས་ པའི་ མདོ་ བཀའ་བསྩལ་པའི་ ཚེ་ གདན་ འཛོམ་ པར་ འདུས་ ཏེ།
མདོའི་དོན་བྱིན་གྱིས་བརླབས་ཤིང་དེ་བཞིན་གཤེགས་པའི་བཀའ་སྒྲུབ་པར་
ཐུགས་བསྐྱེད་པ་དེ་དག་ཀྱང་ཆེ་གེ་མོ་ལ་སོགས་པ་འགྲོ་བ་མང་པོ་བསྐྱབ་པའི་སླད་
དུ་མགོན་སྐྱབས་དང་དཔུང་གཉེན་དུ་སྤྱན་འདྲེན་ཞིང་མཆིས་ན་མཆོད་པའི་ཚོགས་
སྦྱར་བའི་ཕོ་བྲང་གི་དཀྱིལ་འཁོར་འདིར་གཤེགས་ཤིང་གདན་འཛོམ་པ་ཆེན་པོ་
མཛད་དེ་བྱིན་གྱིས་བརླབ་པར་ཅི་གནང་། སྔོན་གྱི་དེ་བཞིན་གཤེགས་པ་གདན་
འཇོམ་པ་ཆེན་པོས་བཀས་གཏད་ཅིང་སོ་སོ་ནས་ཀྱང་ལྷའི་ཚིག་བདེན་པས་མདོང་
གསོལ་དུ་ཞལ་གྱིས་བཞེས་ཏེ། དམ་པའི་ཆོས་དང་འཁོར་རྣམ་བཞི་སྐྱོང་བར་
མཛད་ཅིང་དེ་བཞིན་གཤེགས་པ་བདུན་གྱི་སྔོན་གྱི་སྨོན་ལམ་གྱི་ཁྱད་པར་རྒྱས་
པའི་མདོ་སྡེ་འདི་ཡང་ལྷག་པར་ཕྱག་མཚན་དུ་བཞེས་པ། ལྷའི་དབང་པོ་བརྒྱ་བྱིན་
དང༌། ཚངས་པ་དང་། རྒྱལ་པོ་ཆེན་པོ་ཡུལ་འཁོར་སྲུང་དང་། འཕགས་སྐྱེས་
པོ་དང་། མིག་གི་བཟང་དང་། རྣམ་ཐོས་ཀྱི་སྲས་ལ་སོགས་པ་འཕགས་པ་ཆོས་
སྐྱོང་བ་ཐམས་ཅད་ཀྱང་ཆེ་གེ་མོ། ལ་སོགས་པ་འགྲོ་བ་མང་པོ་བསྐྱབ་པའི་སླད་དུ་
མགོན་སྐྱབས་དང་དཔུང་གཉེན་དུ་སྤྱན་འདྲེན་ཞིང་མཆིས་ན་མཆོད་པའི་ཚོགས་
སྦྱར་བའི་ཕོ་བྲང་གི་དཀྱིལ་འཁོར་འདིར་གཤེགས་ཤིང་གདན་འཛོམ་པ་ཆེན་པོ་
- 263 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
མཛད་དེ་ བྱིན་གྱིས་བརླབ་བར་ཅི་གནང་། སྔོན་དེ་བཞིན་གཤེགས་ པ་ གདན་
འཛོམ་པའི་སྤྱན་སྔར་དེ་བཞིན་གཤེགས་པ་བདུན་གྱི་སྔོན་གྱི་སྨོན་ལམ་གྱི་ཁྱད་
པར་རྒྱས་པའི་མདོ་སྡེ་འཆང་བ་དང་མཆོད་པ་ལ་སོགས་པའི་སེམས་ཅན་དེ་དག་
ཕྱག་མཚན་དུ་བཞེས་ཤིང་བསྲུང་བར་ཞལ་གྱིས་བཞེས་པ། གནོད་སྦྱིན་གྱི་སྡེ་
དཔོན་ཆེན་པོ་ཇི་འཇིགས་དང་། གནོད་སྦྱིན་གྱི་སྡེ་དཔོན་ཆེན་པོ་རྡོ་རྗེ་དང་།
གནོད་སྦྱིན་གྱི་སྡེ་དཔོན་ཆེན་པོ་རྒྱན་འཛིན་དང་། གནོད་སྦྱིན་གྱི་སྡེ་དཔོན་ཆེན་པོ་
གཟའ་འཛིན་དང་། གནོད་སྦྱིན་གྱི་སྡེ་དཔོན་ཆེན་པོ་རླུང་དང་། གནོད་སྦྱིན་གྱི་སྡེ་
དཔོན་ཆེན་པོ་གནས་བཅས་དང་། གནོད་སྦྱིན་གྱི་སྡེ་དཔོན་ཆེན་པོ་དབང་འཛིན་
དང་། གནོད་སྦྱིན་གྱི་སྡེ་དཔོན་ཆེན་པོ་གཏུང་འཛིན་དང་། གནོད་སྤྱིན་གྱི་སྡེ་
དཔོན་ཆེན་པོ་སྨྲ་འཛིན་དང་། གནོད་སྦྱིན་གྱི་སྡེ་དཔོན་ཆེན་པོ་བསམ་འཛིན་
དང༌། །གནོད་སྦྱིན་གྱི་སྡེ་དཔོན་ཆེན་པོ་གཡོ་བ་འཛིན་དང་། གནོད་སྦྱིན་གྱི་སྡེ་
དཔོན་ཆེན་པོ་རྫོགས་བྱེད་དེ། གནོད་སྦྱིན་གྱི་སྡེ་དཔོན་ཆེན་པོ་ཐམས་ཅད་ལ་ཡང་
སྔོན་གྱི་ཐུགས་དམ་བཟང་པོ་ལས་གླེངས་ཏེ་ཆེ་གེ་མོ་ལ་སོགས་པ་འགྲོ་བ་མང་པོ་
བསྐྱབ་པའི་སླད་དུ་མགོན་སྐྱབས་དང་དཔུང་གཉེན་དུ་སྤྱན་འདྲེན་ཞིང་མཆིས་ན་
མཆོད་པའི་ཚོགས་སྦྱར་བའི་ཕོ་བྲང་གི་དཀྱིལ་འཁོར་འདིར་གཤེགས་ཤིང་གདན་
འཛོམ་པ་ཆེན་པོ་མཛད་དེ་བྱིན་གྱིས་བརླབ་པར་ཅི་གནང་། སྐབས་འདིར་སྤྱན་དྲངས་
པའི་ཚིགས་བཅད་ཆོས་སྤྱོད་རབ་གསལ་ལས་འབྱུང་བ་ནི། མ་ལུས་ སེམས་ ཅན་ ཀུན་ གྱི་ མགོན་
གྱུར་ཅིང་། །བདུད་སྡེ་དཔུང་བཅས་མི་བཟད་འཇོམས་མཛད་ལྷ། །དངོས་རྣམས་
མ་ལུས་ཇི་བཞིན་མཁྱེན་གྱུར་པའི། །བཅོམ་ལྡན་འཁོར་བཅས་གནས་འདིར་
གཤེགས་སུ་གསོལ། །བཅོམ་ལྡན་བསྐལ་པ་གྲངས་མེད་དུ་མ་རུ། །འགྲོ་ལ་བརྩེ་
- 264 -



-
དེ་བཞིན་གཤེགས་པ་བདུན་གྱི་ཆོ་ག་ལག་ལེན་ལྷན་ཐབས་ཀྱིས་བརྒྱན་པ།
ཕྱིར་ཐུགས་རྗེ་རྣམ་སྦྱངས་ཤིང་། །སྨོན་ལམ་རྒྱ་ཆེན་དགོངས་པ་ཡོངས་རྫོགས་
མཛད། ཁྱོད་བཞེད་འགྲོ་དོན་མཛད་དུས་འདི་ལགས་ན། །དེ་བཞིན་ཆོས་
དབྱིངས་ཕོ་བྲང་ལྷུན་གྲུབ་ནས། །རྫུ་འཕྲུལ་བྱིན་རླབས་སྣ་ཚོགས་སྟོན་མཛད་
ཅིང་། །མཐའ་ཡས་སེམས་ཅན་ཚོགས་རྣམས་སྒྲོལ་བའི་ཕྱིར། །ཡོངས་བདག་
འཁོར་དང་བཅས་ཏེ་གཤེགས་སུ་གསོལ། །ཆོས་རྣམས་ཀུན་གྱི་དབང་ཕྱུག་གཙོ།།
བཙོ་མ་གསེར་གྱི་མདོག་འདྲ་ཞིང་། །ཉི་མ་ལས་ལྷག་གཟི་བརྗིད་ཆེ། །དད་པས་
སྤྱན་ནི་དྲངས་པར་བགྱི། །ཞི་ཞིང་ཐུགས་རྗེ་ཆེ་ལྡན་པ། །དུལ་ཞིང་བསམ་གཏན་
ས་ལ་བཞུགས། །ཆོས་དང་ཡེ་ཤེས་ཆགས་བྲལ་བ། །ཀུན་ཏུ་མི་ཟད་ནུས་པར་
ལྡན། །ཚུར་བྱོན་ཚུར་བྱོན་ཞི་དག་ལྷ། །ཐུབ་པ་སྐྱེས་མཆོག་ཐམས་ཅད་མཁྱེན། །
ཤིན་ཏུ་ལེགས་བྱས་གཟུགས་བརྙན་ནི། །མཆོད་པའི་གནས་འདིར་གཤེགས་སུ་
གསོལ། །ཞེས་པའི་བར་བཟླ། སྤྱན་དྲངས་པའི་ རྗེས་ལ་སོ་སོའི་ཞིང་ཁམས་ནས་རྫུ་འཕྲུལ་གྱིས་ནམ་
མཁའ་ལ་གཤེགས་ཏེ། གཞལ་མེད་ཁང་གི་དབུས་སུ་སེང་གེའི་ཁྲི་ཆེན་པོ་བརྒྱད་ལ་དེ་བཞིན་གཤེགས་པ་
བརྒྱད་བཞུགས་པ་ནི། བླ་མ་གོང་མ་དག་གི་མཆོད་ཕྲེང་དང་ལྷན་ཐབས་སོགས་སུ་མངོན་རྟོགས་འདྲ་མིན་
འགའ་ཞིག་མཐོང་བ་ལས། ཇོ་བོས་ཡེར་པར་སྨན་བླའི་ལྷ་ཚོགས་ཞལ་གཟིགས་པའི་ཞིང་བཀོད་དང་བསྟུན་
ཏེ༑ སེང་གེའི་ཁྲི་དབུས་མ་ལ་དེ་བཞིན་གཤེགས་པ་སྨན་གྱི་བླ་བཻ་ཌཱུརྱའི་འོད་ཀྱི་
རྒྱལ་པོ་སྐུ་མདོག་མཐིང་ག་ཨུཏྤལ་སྔོན་པོ་ལྟ་བུ་ཕྱག་གཡས་མཆོག་སྦྱིན་གྱིས་ཨ་
རུ་ར་དང་གཡོན་མཉམ་བཞག་གིས་བདུད་རྩི་སྨན་གྱི་ལྷུང་བཟེད་བསྣམས་པ།
ཕྱོགས་མཚམས་བརྒྱད་ཀྱི་སེང་གེའི་ཁྲི་རྣམས་ལ། ཤར་ལྷོ་ནས་གཡས་སྐོར་དུ་
རིམ་པ་བཞིན། དེ་བཞིན་གཤེགས་པ་མཚན་ལེགས་པར་ཡོངས་བསྒྲགས་དཔལ་
གྱི་རྒྱལ་པོ་སྐུ་མདོག་སེར་པོ་ཕྱག་གཡས་སྐྱབས་སྦྱིན་དང་གཡོན་མཉམ་བཞག
- 265 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
དེ་བཞིན་གཤེགས་པ་རིན་པོ་ཆེ་དང་ཟླ་བ་དང་པདྨས་རབ་ཏུ་བརྒྱན་པ་མཁས་པ་
གཟི་བརྗིད་སྒྲ་དབྱངས་ཀྱི་རྒྱལ་པོ་སེར་པོ་ཕྱག་གཉིས་ཆོས་འཆད། དེ་བཞིན་
གཤེགས་པ་གསེར་བཟང་དྲི་མེད་རིན་ཆེན་སྣང་བརྟུལ་ཞུགས་གྲུབ་པ་དམར་སེར་
ཕྱག་གཡས་མཆོག་སྦྱིན་དང་གཡོན་མཉམ་བཞག དེ་བཞིན་གཤེགས་པ་མྱ་ངན་
མེད་མཆོག་དཔལ་དཀར་པོ་ཕྱག་གཉིས་ཆོས་འཆད། དེ་བཞིན་གཤེགས་པ་ཆོས་
བསྒྲགས་རྒྱ་མཚོའི་དབྱངས་དམར་པོ་ཕྱག་གཉིས་མཉམ་བཞག དེ་བཞིན་
གཤེགས་པ་ཆོས་རྒྱ་མཚོ་མཆོག་གི་བློས་རྣམ་པར་རོལ་པས་མངོན་པར་མཁྱེན་པ་
དམར་སེར་ཕྱག་གཡས་མཆོག་སྦྱིན་དང་གཡོན་མཉམ་བཞག བཅོམ་ལྡན་འདས་
ཤཱཀྱ་ཐུབ་པ་སེར་པོ་ཕྱག་གཡས་ས་གནོན་དང་གཡོན་མཉམ་བཞག་མཛད་པ་དེ་
ཐམས་ཅད་ཀྱང་རྡོ་རྗེའི་སྐྱིལ་ཀྲུང་གིས་བཞུགས་པའི་སྐུ་མཚན་དང་དཔེ་བྱད་ཀྱིས་
སྤྲས་ཤིང་ན་བཟའ་ཆོས་གོས་གསུམ་གྱིས་བཀླུབས་པ་དང་། ཤེས་རབ་ཀྱི་ཕ་རོལ་
ཏུ་ཕྱིན་པ་ལ་སོགས་པ་མདོ་སྡེ་ཟབ་ཅིང་རྒྱ་ཆེ་བའི་ཆོས་པུ་ཏི་ཡང་བཞུགས། བར་
གྱི་སྣམ་བུ་ལ་བྱང་ཆུབ་སེམས་དཔའ་གླེང་གཞི་ལས་འབྱུང་བའམ། ཡང་ན་བྱང་
ཆུབ་སེམས་དཔའི་འཁོར་དཔག་ཏུ་མེད་པ་བཞུགས་པའི་གདན་བཤམས་པར།
མེ་མཚམས་ནས་དབང་ལྡན་གྱི་བར་གཡས་སྐོར་དུ་རིམ་པ་བཞིན། བྱང་ཆུབ་
སེམས་དཔའ་སྤྱན་རས་གཟིགས་དཀར་པོ་ཕྱག་གཡས་པད་དཀར་འཛིན་ཅིང་
གཡོན་དཀུར་བརྟེན་པ། ཉི་མ་ལྟར་སྣང་བྱེད་སེར་པོ་ཨུཏྤལའི་སྟེང་ན་ཉི་མས་
མཚན་པའི་པུ་ཏི་དང་། ཟླ་བ་ལྟར་སྣང་བྱེད་དཀར་པོ་ཟླ་བས་མཚན་པའི་པུ་ཏི་
པདྨའི་སྟེང་དུ་འཛིན་པ། བློ་གྲོས་ཆེན་པོ་སེར་པོ་པད་དཀར་གཡས་ངོས་སུ་འཛིན་
པ་རྣམས་ ཕྱག་གཡོན་དཀུར་བརྟེན་པ། སྤོབས་པ་བརྩེགས་པ་དང་། རྣམ་པར་
- 266 -



༌
དེ་བཞིན་གཤེགས་པ་བདུན་གྱི་ཆོ་ག་ལག་ལེན་ལྷན་ཐབས་ཀྱིས་བརྒྱན་པ།
གནོན་པ་དོན་ཡོད་གཉིས་དཀར་པོ་ཕྱག་གཡས་རལ་གྲི་དང་གཡོན་རྡོ་རྗེ་ཁུ་ཚུར་
དཀུར་བརྟེན་པ། ལྟ་ན་སྡུག་དཀར་པོ་ཕྱག་གཉིས་ཆོས་འཆད་ཀྱིས་ཨུཏྤལ་པུ་ཏིས་
མཚན་པ་གཡོན་ངོས་སུ་འཛིན་པ། མུན་པ་མུན་ནག་ཐམས་ཅད་ངེས་པར་
འཇོམས་པའི་བློ་གྲོས་དཀར་པོ་ཕྱག་གཡས་རིན་པོ་ཆེའི་དབྱུག་པ་འཛིན་ཅིང་
གཡོན་ཁུ་ཚུར་དཀུར་བརྟེན་པ། བསམ་པ་ལེགས་པར་རྣམ་པར་སེམས་པ་དཀར་
པོ་ཕྱག་གཉིས་ཀྱིས་ཐུགས་ཀར་བུམ་པ་འཛིན་པ། ལྷུན་པོ་བརྩེགས་དཀར་པོ་
ཕྱག་གཉིས་ཆོས་འཆད་ཀྱིས་གཡས་ངོས་སུ་པདྨ་དཀར་པོ་འཛིན་པ། སང་སང་
པོའི་དབྱངས་སྔོན་པོ་ཕྱག་གཉིས་ཆོས་འཆད་ཀྱིས་གཡས་ངོས་སུ་རྡོ་རྗེ་དང་རིན་
པོ་ཆེས་མཚན་པའི་ཨུཏྤལ་སྔོན་པོ་འཛིན་པ། ལྷུན་པོ་ཆེན་པོ་རྩེ་འཛིན་རྒྱལ་པོ་
དམར་པོ་ཕྱག་གཉིས་ཆོས་འཆད་ཀྱིས་གཡོན་ངོས་སུ་རིན་པོ་ཆེའི་སྙེ་མ་འཛིན་པ།
བྱམས་པ་དམར་སེར་ཕྱག་གཉིས་ཆོས་འཆད་ ཀྱིས་ གཡས་ངོས་སུ་བུམ་པས་
མཚན་པའི་ཀླུ་ཤིང་གི་ཡལ་ག་འཛིན་པ་ལ་སོགས་པ་བྱང་ཆུབ་སེམས་དཔའི་
འཁོར་དཔག་ཏུ་མེད་པ་དང་། དེའི་མདུན་དུ་བྱང་ཆུབ་སེམས་དཔའ་འཇམ་དཔལ་
སེར་པོ་ཕྱག་གཉིས་ཆོས་འཆད་ཀྱིས་ཨུཏྤལའི་སྟེང་དུ་རལ་གྲི་དང་པུ་ཏི་གཡས་
གཡོན་དུ་འཛིན་པ་དང༌། སྐྱབས་གྲོལ་དཀར་པོ་རྡོ་རྗེ་ཁུ་ཚུར་གཉིས་དཀུར་བརྟེན་
པ་དང་། ཕྱག་ན་རྡོ་རྗེ་ལྗང་གུ་ཕྱག་གཡས་རྡོ་རྗེ་དང་གཡོན་ཕྲེང་བ་འཛིན་པ་
གསུམ་གདན་འཛོམ་པ་ལ་སྔོན་གྱི་ཐུགས་དམ་བསྐུལ་ཞིང་འཕྲིན་ལས་མཛད་ཅིང་
བཞུགས་པ་དེ་ཐམས་ཅད་ཀྱང་ལྷའི་ལུས་ལ་དར་གྱི་ན་བཟའ་དང་རིན་པོ་ཆེའི་
རྒྱན་གྱིས་སྤྲས་པ་སེམས་དཔའི་སྐྱིལ་ཀྲུང་གིས་བཞུགས་པར་བསམ། གསུམ་པ་
ལ་གཡོན་གྲལ་དུ་གནོད་སྦྱིན་གྱི་སྡེ་དཔོན་ཆེན་པོ་བཅུ་གཉིས་ཀྱི་གདན་བཤམས་
- 267 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
པར་མདུན་ནས་རིམ་པ་བཞིན་གནོད་སྦྱིན་གྱི་སྡེ་དཔོན་ཆེན་པོ་ཇི་འཇིགས་སེར་
པོ་རྡོ་རྗེ། རྡོ་རྗེ་དམར་སྨུག་རལ་གྲི། རྒྱན་འཛིན་སྔོན་པོ་དབྱུག་ཐོ། གཟའ་འཛིན་
དམར་པོ་རྩེ་གསུམ། རླུང་དམར་སྨུག་རལ་གྲི། གནས་བཅས་སེར་པོ་དབྱུག་ཐོ།
དབང་འཛིན་དམར་པོ་འཁོར་ལོ། གཏུང་འཛིན་སེར་པོ་ཞགས་པ། སྨྲ་འཛིན་དང་
བསམ་འཛིན་གཡོ་བ་འཛིན་གསུམ་སེར་པོ། རྫོགས་བྱེད་དམར་པོ་རྣམས་དབྱུག་
ཐོ་སྟེ་ཐམས་ཅད་ཀྱང་གཡས་རང་རང་གི་ཕྱག་འཚལ་དང་གཡོན་ནེའུ་ལེ་འཛིན་པ་
འཁོར་གནོད་སྦྱིན་བདུན་འབུམ་བདུན་འབུམ་དང་བཅས་པ་རྣམས་དང་། གཡས་
གྲལ་དུ་ཚངས་པ་དང་བརྒྱ་བྱིན་གྱི་གདན་བཤམས་པ་སོགས་ལ། མདུན་ནས་
རིམ་པ་བཞིན། ཚངས་པ་སེར་པོ་གདོང་བཞི་པ་འཁོར་ལོ་དང་བུམ་པ་འཛིན་ཅིང་
ངང་པ་ལ་གནས་པ། བརྒྱ་བྱིན་སེར་པོ་མིག་སྟོང་པ་རྡོ་རྗེ་འཛིན་ཅིང་གླང་པོ་ཆེ་ལ་
གནས་པ། མེ་ལྷ་དམར་པོ་དྲང་སྲོང་གི་ཆ་བྱད་གུནྡྷེ་འཛིན་ཅིང་ར་སྐྱེས་དམར་པོ་
ལ་གནས་པ། གཤིན་རྗེ་སྔོན་པོ་དབྱུག་ཐོ་འཛིན་ཅིང་མ་ཧེ་ལ་གནས་པ། སྲིན་པོ་
དམར་ནག་རལ་གྲི་འཛིན་ཅིང་སྐྱེས་བུ་གྱད་ལ་གནས་པ། ཆུ་ལྷ་དཀར་པོ་སྦྲུལ་
ཞགས་འཛིན་ཅིང་ཆུ་སྲིན་ལ་གནས་པ། རླུང་ལྷ་དུད་ཁ་བ་དན་འཛིན་ཅིང་ཤ་བ་
ལ་གནས་པ། གནོད་སྦྱིན་སེར་པོ་བེ་ཅོན་འཛིན་ཅིང་རྟ་ལ་གནས་པ། དབང་ལྡན་
སྔོ་སྐྱ་རྩེ་གསུམ་འཛིན་ཅིང་ཁྱུ་མཆོག་ལ་གནས་པ། ས་ལྷ་སེར་མོ་བུམ་པ་འཛིན་
ཅིང་ཕག་ལ་གནས་པ། སྒོ་བཞི་ལ་རྒྱལ་པོ་ཆེན་པོ་བཞི་ཤར་དུ་ཡུལ་འཁོར་སྲུང་
དཀར་པོ་པི་ཝང་འཛིན་པ། ལྷོར་འཕགས་སྐྱེས་པོ་སྔོན་པོ་རལ་གྲི་འཛིན་པ། ནུབ་
ཏུ་མིག་མི་བཟང་དམར་པོ་སྦྲུལ་ཞགས་འཛིན་པ། བྱང་དུ་རྣམ་ཐོས་སྲས་སེར་པོ་
རྒྱལ་མཚན་དང་ནེའུ་ལེ་འཛིན་པ་དེ་ཐམས་ཅད་ཀྱང་ལྷའི་གོས་དང་རྒྱན་སྣ་ཚོགས་
- 268 -



དེ་བཞིན་གཤེགས་པ་བདུན་གྱི་ཆོ་ག་ལག་ལེན་ལྷན་ཐབས་ཀྱིས་བརྒྱན་པ།
ཀྱིས་བརྒྱན་ཅིང་སོ་སོའི་འཁོར་དུ་མ་དང་བཅས་ཏེ་རང་རང་གིས་དམ་བཅས་པ་
བཞིན་སྒྲུབ་ཅིང་བཞུགས་པར་བསམ། མཆོད་པ་དང་དཀྱིལ་འཁོར་སྔར་བདེན་པ་
བདར་བའི་ཚུལ་དང་འདྲ་བར་མོས་པར་བྱའོ། །དེ་ལྟར་བསམས་པའི་རྗེས་ལ།
བཅོམ་ལྡན་འདིར་ནི་བྱོན་པ་ལེགས། །བདག་ཅག་བསོད་ནམས་སྐལ་པར་ལྡན།།
བདག་གི་མཆོད་ཡོན་བཞེས་སླད་དུ། །འདི་ཉིད་དུ་ནི་བཞུགས་སུ་གསོལ། །སྟོང་
གསུམ་ཀུན་དང་མཉམ་པ་ཡི། །པདྨ་འདབ་བརྒྱད་གེ་སར་བཅས། །བདེ་ཞིང་
ཡངས་པ་འབུལ་ལགས་ན། །ཅི་བདེ་བར་ནི་བཞུགས་སུ་གསོལ། །རིན་ཆེན་དུ་མ་
ལས་གྲུབ་སེང་གེའི་ཁྲི། །ཡིད་འཕྲོག་སྣ་ཚོགས་གོས་ཀྱིས་བཀབ་པ་འདི། །སྤྲོས་
བྲལ་རྒྱལ་བ་མཆོག་ལ་ཕུལ་བ་ཡིས། །འགྲོ་ཀུན་རྡོ་རྗེའི་གདན་ལ་བཞུགས་པར་
ཤོག །དེ་བཞིན་གཤེགས་པ་རྣམས་དང་དེ་སྲས་ལ། །རིན་ཆེན་བུམ་པ་མང་པོ་
སྤོས་ཀྱི་ཆུ། །ཡིད་འོང་ལེགས་པར་བཀང་བ་གླུ་དང་ནི། །རོལ་མོར་བཅས་པ་དུ་
མས་སྐུ་ཁྲུས་གསོལ། །དེ་དག་སྐུ་ལ་མཚུངས་པ་མེད་པའི་གོས། །གཙང་ལ་དྲི་
རབ་བགོས་པས་སྐུ་ཕྱིའོ། །དེ་ནས་དེ་ལ་ཁ་དོག་ལེགས་བསྒྱུར་བའི། །ན་བཟའ་
ཤིན་ཏུ་དྲི་ཞིམ་དམ་པ་འབུལ། །གོས་བཟང་སྲབ་ལ་འཇམ་པ་སྣ་ཚོགས་དང་། །
རྒྱན་མཆོག་བརྒྱ་ཕྲག་དེ་དང་དེ་དག་གིས། །འཕགས་པ་ཀུན་ཏུ་བཟང་དང་འཇམ་
དབྱངས་དང་། །འཇིག་རྟེན་དབང་ཕྱུག་སོགས་ལ་བརྒྱན་བར་བགྱི། །ལྷག་བསམ་
དག་པའི་ན་བཟའ་འདི་ཕུལ་བས། །ལུས་ལ་ངུར་སྨྲིག་གོས་གྱོན་སེམས་ལ་ནི། །
ངོ་ཚ་ཁྲེལ་ཡོད་བཟོད་པའི་གོས་གྱོན་ནས། །རྒྱལ་བ་བསྐྱེད་པའི་ཡུམ་ལ་མཆོད་
པར་ བགྱི། །ཞེས་བྱོན་ལེགས་དང་གདན་འབུལ། ཁྲུས་གསོལ། གོས་ཟུང་དབུལ་བ་རྣམས་སྔོན་དུ་འགྲོ་
བས་སྤྱིར་ཕྱག་འཚལ་ཞིང་མཆོད་དེ། མཆོད་ཡོན་ལ་སོགས་པ་ཅི་འབྱོར་བས་སོ། །དེ་ལ་དང་པོར་ཕྱག་
- 269 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར། །
འཚལ་བ་ནི། ཕྱོགས་བཅུ་དུས་གསུམ་གྱི་བདེ་བར་གཤེགས་བ་སྲས་དང་བཅས་པ་
ཐམས་ཅད་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །དེ་བཞིན་གཤེགས་
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མཚན་ལེགས་པ་ཡོངས་
བསྒྲགས་དཔལ་གྱི་རྒྱལ་པོ་ཞམ་འབྲིང་བ་བྱང་ཆུབ་སེམས་དཔའི་འཁོར་དཔག་ཏུ་
མེད་པ་བྱེ་བ་ཁྲག་ཁྲིག་བརྒྱ་སྟོང་དུ་མ་དང་བཅས་པ་ལ་ཕྱག་འཚལ་ལོ། །
མཆོད་དོ་སྐྱབས་སུ་མཆིའོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་རིན་པོ་ཆེ་དང་ཟླ་བ་དང་པདྨས་རབ་ཏུ་བརྒྱན་པ་མཁས་
པ་གཟི་བརྗིད་སྒྲ་དབྱངས་ཀྱི་རྒྱལ་པོ་བྱང་ཆུབ་སེམས་དཔའི་ཚོགས་དུ་མས་ཀུན་
ནས་བསྐོར་བ་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གསེར་བཟང་
དྲི་མེད་རིན་ཆེན་སྣང་བརྟུལ་ཞུགས་གྲུབ་པ་འཁོར་བྱང་ཆུབ་སེམས་དཔལ་བྱེ་བ་
ཁྲག་ཁྲིག་བརྒྱ་སྟོང་དུ་མས་ཀུན་ནས་བསྐོར་བ་དང་བཅས་པ་ལ་ཕྱག་འཚལ་ལོ། །
མཆོད་དོ་སྐྱབས་སུ་མཆིའོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་མྱ་ངན་མེད་མཆོག་དཔལ་བྱང་ཆུབ་སེམས་དཔའི་འཁོར་
དཔག་ཏུ་མེད་པ་དང་བཅས་པ་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཆོས་
བསྒྲགས་རྒྱ་མཚོའི་དབྱངས་ བྱང་ ཆུབ་ སེམས་ དཔའི་འཁོར་དུ་ མས་ ཀུན་ནས་
བསྐོར་བ་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །དེ་བཞིན་གཤེགས་པ་
དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཆོས་རྒྱ་མཚོ་མཆོག་གི་བློས་
རྣམ་པར་རོལ་པས་མངོན་པར་མཁྱེན་པ་འཁོར་བྱང་ཆུབ་སེམས་དཔའ་གྲངས་
- 270 -



དེ་བཞིན་གཤེགས་པ་བདུན་གྱི་ཆོ་ག་ལག་ལེན་ལྷན་ཐབས་ཀྱིས་བརྒྱན་པ།
མེད་པས་བསྐོར་བ་དང་བཅས་པ་ལ་ཕྱག་འཚལ་ལོ། །མཆོད་དོ་སྐྱབས་སུ་
མཆིའོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་འཁོར་བྱང་ཆུབ་སེམས་དཔའ་ཉི་མ་ལྟར་
རྣམ་པར་སྣང་བྱེད་དང་ཟླ་བ་ལྟར་རྣམ་པར་སྣང་བྱེད་ལ་སོགས་པ་བྱང་ཆུབ་
སེམས་དཔའ་དཔག་ཏུ་མེད་པ་དང་བཅས་པ་ལ་ཕྱག་འཚལ་ལོ། །མཆོད་དོ་
སྐྱབས་སུ་མཆིའོ། །སྟོན་པ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་
པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་འཁོར་བྱང་ཆུབ་སེམས་
དཔའ་སུམ་ཁྲི་དྲུག་སྟོང་དང་བཅས་པ་ལ་ཕྱག་འཚལ་ལོ། །མཆོད་དོ་སྐྱབས་སུ་
མཆིའོ། །བྱང་ཆུབ་སེམས་དཔའ་སེམས་དཔའ་ཆེན་པོ་འཇམ་དཔལ་གཞོན་ནུར་
གྱུར་པ་དང་སྐྱབས་གྲོལ་དང་ཕྱག་ན་རྡོ་རྗེ་ལ་སོགས་པ་ལ་ཕྱག་འཚལ་ལོ། །
མཆོད་དོ་སྐྱབས་སུ་མཆིའོ། །ཚངས་པ་དང་བརྒྱ་བྱིན་དང་རྒྱལ་པོ་ཆེན་པོ་བཞི་ལ་
སོགས་པ་དམ་པའི་ཆོས་སྐྱོང་བ་ཐམས་ཅད་ལ་ཕྱག་འཚལ་ལོ། །མཆོད་དོ་སྐྱབས་
སུ་མཆིའོ། །གནོད་སྦྱིན་གྱི་སྡེ་དཔོན་ཆེན་པོ་ཇི་འཇིགས་ལ་སོགས་པ་གནོད་སྦྱིན་
གྱི་སྡེ་དཔོན་ཆེན་པོ་བཅུ་གཉིས་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །
དེ་ནས་མཆོད་པ་ལ་སོགས་པ་བྱས་ཏེ་ཐུགས་དམ་བསྐུལ་བ། འཕགས་ པའི་ཚོགས་དེ་དག་ཐམས་
ཅད་ལ་མཆོད་ཡོན་དང་བྱུག་པ། མེ་ཏོག་དང་བདུག་སྤོས། མར་མེ་དང་ཞལ་ཟས།
རོལ་མོ་དང་སིལ་སྙན། གདུགས་དང་བ་དན་ལ་སོགས་པ་དངོས་སུ་ཅི་འབྱོར་པ་
འདི་དག་དང་ཕྱོགས་བཅུ་ན་བདག་པོས་ཡོངས་སུ་མ་བཟུང་བའི་ལྷ་དང་མིའི་རྫས་
དམ་པ་བདེ་བའི་ཡོ་བྱད་ཕུན་སུམ་ཚོགས་པ་ཐམས་ཅད་དང་གཟུངས་དང་རིག་
པའི་མཐུ་དང་མོས་པའི་སྟོབས་ཀྱིས་བསྐྱེད་པའི་མཆོད་པའི་སྤྲིན་བཟང་པོ་སྤྱོད་
271 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
པའི་སྨོན་ལམ་ལས་བྱུང་བ་རྒྱ་མཚོ་ཐམས་ཅད་ཀྱིས་ནམ་མཁའི་ཁམས་ཀྱི་མཐའ་
ཀླས་པ་ཐམས་ཅད་རྒྱས་པར་བཀང་སྟེ། འབུལ་ལོ་མཆོད་དོ། །དམིགས་ཡུལ་སྐབས་
ཐོབ་གང་ཡིན་གྱི་མིང་འདི་ཞེས་བྱ་བ་དང་། བདག་ཅག་གིས་ཐོག་མ་མ་མཆིས་པ་ནས་
འཁོར་བ་ན་འཁོར་བའི་ཚེ་རབས་ཐམས་ཅད་དུ་སྡིག་པ་མི་དགེ་བའི་ལས་མདོར་
ན་མི་བགྱི་བར་རིགས་པའི་ལས་ནི་བགྱིས་བགྱི་བར་འོས་པའི་ལས་མ་བགྱིས་པ་
ལ་སོགས་པ་དངོས་སྡིག་ཅི་མཆིས་པ་ཐམས་ཅད་ཡང་དག་པར་འཆགས་སོ། །
དུས་གསུམ་གྱི་འཕགས་པ་དང་སྐྱེ་བོའི་དགེ་བ་མཐའ་དག་གི་བསོད་ནམས་
ཐམས་ཅད་ལ་རྗེས་སུ་ཡི་རང་ངོ༌། །ཕྱོགས་བཅུའི་རྒྱལ་བ་ཐམས་ཅད་ལ་ཆོས་ཀྱི་
འཁོར་ལོ་བླ་ན་མེད་པ་བསྐོར་བར་བསྐུལ་ལོ། །འཇིག་རྟེན་གྱི་སྒྲོན་མེ་གང་དག་
མྱ་ངན་ལས་འདའ་བའི་ཚུལ་སྟོན་པར་བཞེད་པ་དེ་དག་ཐམས་ཅད་ལ་མྱ་ངན་
ལས་མི་འདའ་བར་འཇིག་རྟེན་གྱི་དོན་མཛད་ཅིང་ཡུན་རིང་དུ་བཞུགས་པར་
གསོལ་བར་འཚལ་ལོ། །བཅོམ་ལྡན་འདས་གདན་འཛོམ་པ་ཆེན་པོ་དགོངས་སུ་
གསོལ། བཅོམ་ལྡན་འདས་ཐུགས་རྗེ་ཆེན་པོ་དང་ལྡན་པ་རྣམས་ཀྱིས་སླད་མའི་
དུས་ལྔ་བརྒྱ་བ་ཐ་མ་ལ་དམ་པའི་ཆོས་ལྟར་བཅོས་པ་འབྱུང་བ་ན་སེམས་ཅན་
ལས་ཀྱི་སྒྲིབ་པ་སྣ་ཚོགས་ཀྱིས་བསྒྲིབས་པ། ནད་སྣ་ཚོགས་ཀྱིས་གཟིར་བ། མྱ་
ངན་དང་སྡུག་བསྔལ་སྣ་ཚོགས་ཀྱིས་གཙེས་པ་ཕོངས་པར་གྱུར་པའི་སེམས་ཅན་
ཐམས་ཅད་རྗེས་སུ་གཟུང་ཞིང་ལྷ་དང་མི་རྣམས་ཀྱི་དོན་དང་ཕན་པ་དང་བདེ་བའི་
སླད་དུ་སྔོན་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་བདུན་གྱི་ཐབས་མཁས་པ་དང་སྔོན་གྱི་སྨོན་ལམ་གྱི་ཁྱད་
པར་རྒྱས་པ་རླབས་པོ་ཆེ་ཇི་ལྟར་བཏབ་ཅིང་བྱིན་གྱིས་བརླབས་པ་དང་། དོན་དེ་
- 272 -



དེ་བཞིན་གཤེགས་པ་བདུན་གྱི་ཆོ་ག་ལག་ལེན་ལྷན་ཐབས་ཀྱིས་བརྒྱན་པ།
ཉིད་ད་ལྟར་བདག་ཅག་གི་སྟོན་པ་སངས་རྒྱས་བཅོམ་ལྡན་འདས་དཔལ་ཤཱཀྱ་ཐུབ་
པས་ཇི་ལྟར་བཀའ་བསྩལ་ཅིང་བྱིན་གྱིས་བརླབས་པ་དང༌། འཕགས་པ་འཇམ་
དཔལ་དང་སྐྱབས་གྲོལ་དང་ཕྱག་ན་རྡོ་རྗེ་ལ་སོགས་པ་བྱང་ཆུབ་སེམས་དཔའ་
སེམས་དཔའ་ཆེན་པོ་རྣམས་ཀྱིས་བཅོམ་ལྡན་འདས་དེ་དག་གི་བཀའ་ལུང་ཡང་
དག་པར་སྒྲུབ་པ་དང་སོ་སོའི་དགོངས་སྤྱོད་རྒྱ་ཆེན་པོ་རྫོགས་པར་བསྐང་བའི་
སླད་དུ་མདོ་སྡེའི་དོན་གྲུབ་པའི་འཕྲིན་ལས་མཛད་པས་འཕགས་པའི་བཀའ་རྟག་
པས་ཞལ་གྱིས་བཞེས་ཤིང་ཇི་ལྟར་བྱིན་གྱིས་བརླབས་ པ་དང་། ཚངས་པ་དང་
ལྷའི་དབང་པོ་བརྒྱ་བྱིན་དང་རྒྱལ་པོ་ཆེན་པོ་བཞི་དང་གནོད་སྦྱིན་གྱི་སྡེ་དཔོན་
ཆེན་པོ་བཅུ་གཉིས་ལ་སོགས་ཏེ་དམ་པའི་ཆོས་སྐྱོང་བའི་དགེ་བསྙེན་ཆེན་པོ་
ཐམས་ཅད་གདན་འཛོམ་པའི་སྤྱན་སྔར་མདོ་སྡེ་དང་མདོ་སྡེ་འཛིན་པའི་སེམས་
ཅན་བསྲུང་བ་དང་བསྐྱབ་པར་ཇི་ལྟར་ཞལ་གྱིས་བཞེས་པ་ལ་སོགས་པ་སྔོན་
འཕགས་པ་རྣམས་ཀྱིས་ཇི་ལྟར་བྱིན་གྱིས་བརླབས་ཤིང་བཀའ་བསྩལ་པའི་མདོ་
སྡེ་ལས་འབྱུང་བ་བཞིན་དུ། བཅོམ་ལྡན་འདས་དེ་བཞིན་གཤེགས་པ་སྲས་དང་
བཅས་པ་དེ་རྣམས་གདན་འཛོམ་པ་མཛད་པའི་ཕོ་བྲང་གི་དཀྱིལ་འཁོར་བཤམས།
འབྱོར་པའི་སྟོབས་ཅི་མཆིས་པས་མཆོད་པའི་ཚོགས་སྦྱར་ནས་གདན་འཛོམ་པའི་
སྤྱན་སྔར་མཚན་ནས་བརྗོད་དེ་མཆོད་པ་འབུལ། བཀའ་དྲིན་ནོད་ཅིང་མཆིས་ན་
གདན་འཛོམ་པས་སྔོན་ཇི་ལྟར་བྱིན་གྱིས་བརླབས་ཤིང་བཀའ་བསྩལ་པ་བཞིན་དུ།
མདོ་སྡེའི་ཆོ་ག་ཡོངས་སུ་རྫོགས་པར་མཛད་ཅིང་ཕན་ཡོན་ཇི་སྐད་འབྱུང་བའི་
བཀའ་ དྲིན་ ཐམས་ ཅད་ ཆེ་གེ་མོའི་མལ་དུ་དམིགས་ཡུལ་སྐབས་ཐོབ་གང་ཡིན་གྱི་མིང་བཅུག་པ། ལ་
སོགས་པ་བདག་ཅག་གིས་འཕྲལ་དུ་ཐོབ་པར་བསྩལ་བར་ཅི་གནང་། དེའི་འོག་ཏུ་
- 273 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
འཕགས་པ་རྣམས་ལ་རེ་རེ་ནས་མཆོད་པ་འབུལ་ཞིང་སྨོན་ལམ་གདབ་བར་བགྱིའོ། །དེ་ལ་དང་པོར་དེ་
བཞིན་གཤེགས་པ་མཚན་ལེགས་པར་ཡོངས་བསྒྲགས་དཔལ་གྱི་རྒྱལ་པོའི་མཚན་ནས་བརྗོད་དེ་མཆོད་ནས་
སྨོན་ལམ་དུ་གསོལ་བ། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་
དག་པར་རྫོགས་པའི་སངས་རྒྱས་མཚན་ལེགས་པར་ཡོངས་བསྒྲགས་དཔལ་གྱི་
རྒྱལ་པོ་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །ལན་བདུན་བཟླ། སྐབས་
འདིར་གོང་གི་འཕགས་པའི་ཚོགས་དེ་དག་ཐམས་ཅད་ལ་མཆོད་ཡོན་དང་བྱུག་པ།
མེ་ ཏོག་ དང་ བདུག་ སྤོས། མར་ མེ་ དང་ ཞལ་ ཟས། རོལ་མོ་ དང་ སིལ་ སྙན།
གདུགས་དང་བ་དན་ལ་སོགས་པ་དངོས་སུ་ཅི་འབྱོར་པ་འདི་དག་དང་ཕྱོགས་བཅུ་
ན་བདག་པོས་ཡོངས་སུ་མ་བཟུང་བའི་ལྷ་དང་མིའི་རྫས་དམ་པ་བདེ་བའི་ཡོ་བྱད་
ཕུན་སུམ་ཚོགས་པ་ཐམས་ཅད་དང་གཟུངས་དང་རིག་པའི་མཐུ་དང་མོས་པའི་
སྟོབས་ཀྱིས་བསྐྱེད་པའི་མཆོད་པའི་སྤྲིན་བཟང་པོ་སྤྱོད་པའི་སྨོན་ལམ་ལས་བྱུང་
བ་རྒྱ་མཚོ་ཐམས་ཅད་ཀྱིས་ནམ་མཁའི་ཁམས་ཀྱི་མཐའ་ཀླས་པ་ཐམས་ཅད་རྒྱས་
པར་བཀང་སྟེ། འབུལ་ལོ་མཆོད་དོ། །ཆེ་གེ་མོ་ཞེས་བྱ་བ་དང་། བདག་ཅག་གིས་
ཐོག་མ་མ་མཆིས་པ་ནས་འཁོར་བ་ན་འཁོར་བའི་ཚེ་རབས་ཐམས་ཅད་དུ་སྡིག་པ་
མི་དགེ་བའི་ལས་མདོར་ན་མི་བགྱི་བར་རིགས་པའི་ལས་ནི་བགྱིས་བགྱི་བར་
འོས་པའི་ལས་མ་བགྱིས་པ་ལ་སོགས་པ་དངོས་སྡིག་ཅི་མཆིས་པ་ཐམས་ཅད་ཡང་
དག་པར་འཆགས་སོ། །དུས་གསུམ་གྱི་འཕགས་པ་དང་སྐྱེ་བོའི་དགེ་བ་མཐའ་
དག་གི་བསོད་ནམས་ཐམས་ཅད་ལ་རྗེས་སུ་ཡི་རང་ངོ་། །ཕྱོགས་བཅུའི་རྒྱལ་བ་
ཐམས་ཅད་ལ་ཆོས་ཀྱི་འཁོར་ལོ་བླ་ན་མེད་པ་བསྐོར་བར་བསྐུལ་ལོ། །འཇིག་
རྟེན་གྱི་སྒྲོན་མེ་གང་དག་མྱ་ངན་ལས་འདའ་བའི་ཚུལ་སྟོན་པར་བཞེད་པ་དེ་དག་
- 274 -



དེ་བཞིན་གཤེགས་པ་བདུན་གྱི་ཆོ་ག་ལག་ལེན་ལྷན་ཐབས་ཀྱིས་བརྒྱན་པ།
ཐམས་ཅད་ལ་མྱ་ངན་ལས་མི་འདའ་བར་འཇིག་རྟེན་གྱི་དོན་མཛད་ཅིང་ཡུན་རིང་
དུ་བཞུགས་པར་གསོལ་བར་འཚལ་ལོ། །བརྗོད་པས་མཆོད་པ་དབུལ་ཏེ་འོག་མ་རྣམས་ལའང་
དེ་ལྟར་དུ་ཤེས་པར་བྱས་ལ། དེང་རྒྱལ་བ་སྲས་དང་བཅས་པའི་ཚོགས་གདན་འཛོམ་པའི་
སྤྱན་སྔར་དེ་བཞིན་གཤེགས་པ་མཚན་ལེགས་པ་ཡོངས་བསྒྲགས་དཔལ་གྱི་རྒྱལ་
པོའི་མཚན་ཐོས་ཏེ་ཡིད་ལ་དྲན་ཞིང་ལན་བདུན་བརྗོད་པ་དང་ཕྱག་འཚལ་ཞིང་
མཆོད་པ་ལ་སོགས་པའི་མཐུས། དེ་བཞིན་གཤེགས་པ་མཚན་ལེགས་པ་ཡོངས་
བསྒྲགས་དཔལ་གྱི་རྒྱལ་པོ་དེའི་སྔོན་གྱི་སྨོན་ལམ་ཁྱད་པར་ཅན་དང་མཐུན་པར་
བདག་ཅག་ལ་སོགས་པ་སེམས་ཅན་གང་དག་ནད་སྣ་ཚོགས་ཀྱིས་ལུས་ཡོངས་སུ་
གཟིར་ཏེ་རིམས་དང་གཤེད་བྱེད་དང་བྱད་དང་རོ་ལངས་དང་འཇིགས་ པ་སྣ་
ཚོགས་ཀྱིས་གཙེས་པ་དེ་དག་ཐམས་ཅད་ཀྱི་གནོད་པ་དང་ནད་ཐམས་ཅད་འཕྲལ་
དུ་ཞི་བར་གྱུར་ཅིག བྱང་ཆུབ་ཀྱི་མཐར་ཐུག་གི་བར་དུ་རིམས་དང་སྡིག་པ་ཅན་
གྱི་གདོན་དང་ནད་ཐམས་ཅད་མེད་པར་ གྱུར་ཅིག རབ་ཏུ་ཞི་བར་གྱུར་ཅིག
བདག་ཅག་ལ་སོགས་པ་སེམས་ཅན་གང་དག་ལོང་བ་དང་འོན་པ་དང་སྨོན་པ་
དང་ཤ་བཀྲ་དང་ནད་ཚབས་ཆེན་པོས་བཏབ་པར་གྱུར་པ་དེ་དག་བྱང་ཆུབ་ཀྱི་
མཐར་ཐུག་གི་བར་དུ་དབང་པོ་ཐམས་ཅད་ཡོངས་སུ་ཚང་བར་གྱུར་ཅིག སྡུག་
བསྔལ་དང་ནད་ཐམས་ཅད་རྒྱུན་ཆད་པར་གྱུར་ཅིག བདག་ཅག་ལ་སོགས་པ་
སེམས་ཅན་གང་དག་འདོད་ཆགས་དང་ཞེ་སྡང་དང་གཏི་མུག་གིས་བསྒྲིབས་པ།
མཚམས་མེད་པ་ལྔ་བྱེད་པ། བྱ་བ་མ་ཡིན་པའི་སྤྱོད་པ་མང་བ། དམ་པའི་ཆོས་
སྤོང་བ། སྡིག་པ་མི་དགེ་བའི་ལས་སྣ་ཚོགས་བྱེད་པ། ངན་སོང་གསུམ་དང་
སེམས་ཅན་དམྱལ་བར་འགྲོ་བ་དེ་དག་སེམས་ཅན་དམྱལ་བ་ཆེན་པོར་སྐྱེས་ནས་
- 275 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
སྡུག་བསྔལ་གྱི་ཚོར་བ་མྱོང་བ་དེ་དག་ཐམས་ཅད་ཀྱི་མཚམས་མེད་པ་ལྔ་ལ་
སོགས་ པ་ལས་ཀྱི་སྒྲིབ་པ་ཐམས་ཅད་ཡོངས་སུ་བྱང་ཞིང་ཟད་པར་གྱུར་ཅིག
བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་
རྒྱས་ཀྱི་བར་དུ་སུ་ཡང་སེམས་ཅན་དམྱལ་བ་དང་ངན་འགྲོར་འགྲོ་བར་མ་གྱུར་
ཅིག ལྷ་ཡུལ་བའི་ལྷའི་བདེ་བ་དང་མིའི་བདེ་བ་མྱོང་བར་གྱུར་ཅིག བདག་ཅག་
ལ་སོགས་པའི་སེམས་ཅན་གང་དག་དབུལ་པོར་གྱུར་ཏེ་ཟས་དང་སྐོམ་དང་གོས་
དང་ནོར་དང་འབྲུ་དང་མལ་ཆ་དང་སྤོས་དང་ཕྲེང་བ་དང་ཡོ་བྱད་མི་བདོག་པ་དེ་
དག་བྱང་ཆུབ་ཀྱི་མཐར་ཐུག་གི་བར་དུ་དབྱིག་དང་གོས་དང་ནོར་དང་འབྲུ་དང་
མལ་ཆ་དང་སྤོས་དང་ཕྲེང་བ་དང་ཡོ་བྱད་འཕེལ་བར་གྱུར་ཅིག བདག་ཅག་ལ་
སོགས་པ་སེམས་ཅན་གང་དག་བཅིང་བ་དང་བརྡེག་པ་དང་གོ་རར་གཞུག་པ་དང་
མཚོན་ཆའི་ཚོགས་རྣམ་པ་སྣ་ཚོགས་ཀྱིས་ལུས་ཡོངས་སུ་གཟིར་བ་དེ་དག་བྱང་
ཆུབ་ཀྱི་མཐར་ཐུག་གི་བར་དུ་བཅིང་བ་དང་བརྡེག་པ་ཐམས་ཅད་ལས་ཡོངས་སུ་
ཐར་བར་གྱུར་ཅིག ལུས་ཀྱི་གདུང་བ་ཐམས་ཅད་རྒྱུན་ཆད་པར་གྱུར་ཅིག བདག་
ཅག་ལ་སོགས་པ་སེམས་ཅན་གང་དག་མགོན་མེད་པར་གྱུར་པ་ལུས་ལ་གདུང་
བའི་མེ་འབར་བ་དང་། སེང་གེ་དང་སྟག་དང་དོམ་དང་དྲེད་དང་སྦྲུལ་གདུག་པའི་
ནང་དུ་ཆུད་དེ་སྲོག་ལ་བབ་ཅིང་ཉམ་ཐག་པ་དེ་དག་བྱང་ཆུབ་ཀྱི་མཐར་ཐུག་གི་
བར་དུ་ལུས་ལ་གདུང་བའི་མེ་ཐམས་ཅད་རབ་ཏུ་ཞི་བར་གྱུར་ཅིག སེང་གེ་དང་
སྟག་དང་དོམ་དང་དྲེད་དང་སྦྲུལ་གདུག་པ་དེ་དག་ཀྱང་བྱམས་པ་ལ་གནས་པར་
གྱུར་ཅིག འཇིགས་པ་མེད་པ་དང་ཞི་བའི་གནས་ལ་གནས་པར་གྱུར་ཅིག
བདག་ཅག་ལ་སོགས་པ་སེམས་ཅན་གང་དག་ཕན་ཚུན་འཐབ་པ་དང་རྩོད་ཅིང་
- 276 -



དེ་བཞིན་གཤེགས་པ་བདུན་གྱི་ཆོ་ག་ལག་ལེན་ལྷན་ཐབས་ཀྱིས་བརྒྱན་པ།
འགྱེད་པར་འགྱུར་ཏེ་འཁྲུགས་ཤིང་འཇིགས་སྐྲག་ནས་དངངས་པ་དེ་དག་བྱང་
ཆུབ་ཀྱི་མཐར་ཐུག་གི་བར་དུ་འཐབ་པ་དང་རྩོད་པ་དང་འགྱེད་པ་ཐམས་ཅད་རབ་
ཏུ་ཞི་བར་འགྱུར་ཅིག ཕན་ཚུན་བྱམས་པ་ལ་གནས་པར་གྱུར་ཅིག བདག་ཅག་
ལ་སོགས་པ་སེམས་ཅན་གང་དག་ཆུའི་ནང་དུ་སོན་པ་གྲུར་ཞུགས་པ་གླིང་མེད་
པར་ ཕྱིན་པ་སྲོག་འདོད་པ་ཆུ་ཀླུང་དང་རྒྱ་མཚོའི་ནང་དུ་སོན་ཏེ་སྨྲེ་སྔགས་སྣ་
ཚོགས་འདོན་པ་དེ་དག་བྱང་ཆུབ་ཀྱི་མཐར་ཐུག་གི་བར་དུ་ཆུ་ཀླུང་ཆེན་པོ་དེ་ལས་
དབུགས་འབྱིན་པ་སྦྱིན་པར་གྱུར་ཅིག འཇིགས་པ་མེད་པར་རྒལ་བར་གྱུར་ཅིག
འདི་ནས་ཤི་འཕོས་ནས་ཀྱང་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་མཚན་ལེགས་པར་ཡོངས་བསྒྲགས་དཔལ་གྱི་རྒྱལ་པོའི་
སངས་རྒྱས་ཀྱི་ཞིང་དུ་པདྨའི་སྙིང་པོ་སེང་གེའི་ཁྲི་ལ་བརྫུས་ཏེ་སྐྱེ་ཞིང་སྐྱེས་མ་
ཐག་ཏུ་གཟུངས་དང་ཏིང་ངེ་འཛིན་ལ་སོགས་པ་ཡོན་ཏན་གྱི་ཚོགས་ཐམས་ཅད་
མངོན་དུ་གྱུར་ཏེ་སྟོན་པ་བླ་ན་མེད་པ་མཚན་ལེགས་པར་ཡོངས་བསྒྲགས་དཔལ་
གྱི་རྒྱལ་པོ་ལ་སོགས་པ་ཕྱོགས་བཅུའི་སངས་རྒྱས་ཐམས་ཅད་ལས་བཀའ་ལུང་
ཡང་དག་པར་ནོད་ཐུགས་མཉེས་པར་བྱེད་ཅིང་སྐད་ཅིག་སྐད་ཅིག་ལ་སངས་རྒྱས་
ཀྱི་ཞིང་ཐམས་ཅད་དུ་ཐོགས་པ་མེད་པར་འཇུག་པར་གྱུར་ཅིག དེ་ནས་རིམ་པ་ཇི་
ལྟ་བ་བཞིན་དུ། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་ པ་ ཡང་ དག་
པར་རྫོགས་པའི་སངས་རྒྱས་རིན་པོ་ཆེ་དང་ཟླ་བ་དང་པདྨས་རབ་ཏུ་བརྒྱན་པ་
མཁས་པ་གཟི་བརྗིད་སྒྲ་དབྱངས་ཀྱི་རྒྱལ་པོ་ལ་ཕྱག་འཚལ་ལོ། །མཆོད་དོ་སྐྱབས་
སུ་ མཆིའོ། ། ལན་བདུན་བཟླ། སྐབས་འདིར་གོང་བཞིན་མཆོད་པ་འབུལ། དེང༌ རྒྱལ་ བ་ སྲས་
དང་བཅས་པའི་ཚོགས་གདན་འཛོམ་བའི་སྤྱན་སྔར་དེ་བཞིན་གཤེགས་པ་རིན་པོ་
- 277 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར། ་
ཆེ་དང་ཟླ་བ་དང་པདྨས་རབ་ཏུ་བརྒྱན་པ་མཁས་པ་གཟི་བརྗིད་སྒྲ་དབྱངས་ཀྱི་
རྒྱལ་པོའི་མཚན་ཡིད་ལ་དྲན་ཞིང་ལན་བདུན་བརྗོད་པ་དང་ཕྱག་འཚལ་ཞིང་
མཆོད་པ་ལ་སོགས་པའི་མཐུས། བཅོམ་ལྡན་འདས་རིན་པོ་ཆེ་དང་ཟླ་བ་དང་
པདྨས་རབ་ཏུ་བརྒྱན་པ་མཁས་པ་གཟི་བརྗིད་སྒྲ་དབྱངས་ཀྱི་རྒྱལ་པོ་དེའི་སྔོན་གྱི་
སྨོན་ལམ་ཁྱད་པར་ཅན་དང་མཐུན་པར་བདག་ལ་སོགས་པ་སེམས་ཅན་གང་དག་
ཞིང་ལས་ཀྱི་ལས་ཀྱི་མཐའ་དང་ཚོང་ལ་དགའ་སྟེ་གཡེང་བ་སྣ་ཚོགས་མང་བས་
དགེ་བའི་ཆོས་བྱང་ཆུབ་ཀྱི་ཕྱོགས་རྣམས་དང་བྱང་ཆུབ་ཀྱི་སེམས་ཡིད་ལ་བྱེད་པ་
ལས་ཡོངས་སུ་ཉམས་ཏེ་འཁོར་བ་ན་འཁྱམ་ཞིང་སོ་སོར་འཁོར་བའི་སྡུག་བསྔལ་
རྣམས་མྱོང་བ་དང་རྒ་བ་དང་ན་བ་དང་རྒུད་པ་དང་འཆི་བ་དང་མྱ་ངན་དང་སྨྲ་
སྔགས་འདོན་པ་དང་སྡུག་བསྔལ་བ་དང་ཡིད་མི་བདེ་བ་དང་འཁྲུག་པ་སྣ་ཚོགས་
སོ་སོར་མྱོང་བ་དེ་དག་ཐམས་ཅད་བླ་ན་མེད་པའི་བྱང་ཆུབ་ཏུ་སངས་རྒྱས་ཀྱི་བར་
དུ་བཟའ་བ་དང་བགོ་བ་དང་བཏུང་བ་དང་ལོངས་སྤྱོད་དང་ཡོངས་སུ་སྤྱད་པ་དང་
ནོར་དང་འབྲུ་དང་དབྱིག་དང་གསེར་རྣམས་འབྱུང་ཞིང་འབྱོར་པ་ཕུན་སུམ་ཚོགས་
པར་གྱུར་ཅིག དགེ་བའི་ཆོས་རྣམས་ ཀྱིས་རྣམ་པར་འཕེལ་བར་གྱུར་ཅིག
བྱང་ཆུབ་ཀྱི་སེམས་ཡིད་ལ་བྱེད་པ་དང་མི་འབྲལ་བར་གྱུར་ཅིག ངན་སོང་གསུམ་
དང་སེམས་ཅན་དམྱལ་བ་ལ་སོགས་པ་འཁོར་བའི་སྡུག་བསྔལ་ཐམས་ཅད་ལས་
ཡོངས་སུ་ཐར་བར་གྱུར་ཅིག བདག་ཅག་ལ་སོགས་པ་སེམས་ཅན་གང་དག་གྲང་
བ་དང་ཚ་བ་དང་བཀྲེས་པ་དང་སྐོམ་པས་ལུས་ཡོངས་སུ་གདུངས་ཤིང་སྡུག་
བསྔལ་གྱི་ཚོར་བས་ཉམ་ཐག་པ་དེ་དག་ཐམས་ཅད་ཀྱི་སྔོན་གྱི་ལས་ཀྱི་སྒྲིབ་པ་དེ་
དག་ཐམས་ཅད་ཡོངས་སུ་བྱང་བར་གྱུར་ཅིག སྐྱེ་བ་དེ་ཡང་ཐ་མར་གྱུར་ཅིག བླ་
- 278 -



དེ་བཞིན་གཤེགས་པ་བདུན་གྱི་ཆོ་ག་ལག་ལེན་ལྷན་ཐབས་ཀྱིས་བརྒྱན་པ།
ན་མེད་པའི་བྱང་ཆུབ་ཏུ་སངས་རྒྱས་ཀྱི་བར་དུ་སྐྱེ་བའི་སྡུག་བསྔལ་ཐམས་ཅད་
ལས་ཡོངས་སུ་ཐར་བར་གྱུར་ཅིག ལྷ་དང་མིའི་བདེ་བ་མྱོང་བར་གྱུར་ཅིག བུད་
མེད་གང་དག་ནད་སྣ་ཚོགས་ཀྱིས་ལུས་ཡོངས་སུ་གཟིར་ཅིང་བུད་མེད་ཀྱི་སྐྱེ་
གནས་ལ་སྨོད་པ་དང་སེམས་ཅན་གང་དག་བཙའ་བའི་དུས་ཀྱི་སྡུག་བསྔལ་གྱི་
ཚོར་བ་མྱོང་བ་དེ་དག་ཐམས་ཅད་ཀྱི་སྡུག་བསྔལ་ཐམས་ཅད་རྒྱུན་ཆད་པར་གྱུར་
ཅིག སྐྱེ་བ་དེ་ཡང་ཐ་མར་གྱུར་ཅིག བྱང་ཆུབ་ཀྱི་མཐར་ཐུག་གི་བར་དུ་སྐྱེས་པ་
ཉིད་ཐོབ་པར་གྱུར་ཅིག བདག་ཅག་ལ་སོགས་པའི་སེམས་ཅན་གང་དག་འཆི་བ་
དང་དགྲ་དང་དགོན་པའི་གནོད་པས་གཙེས་པ་དང་ཕན་ཚུན་ཕ་མ་དང་སྲིང་མོ་
དང་མཛའ་བཤེས་དང་ཉེ་དུའི་མྱ་ངན་མྱོང་ཞིང་སྡུག་བསྔལ་བ་དང་མྱ་ངན་གྱི་ཟུག་
རྗེས་ལུས་ལ་ཟུག་པ་དེ་དག་ཐམས་ཅད་བྱང་ཆུབ་ཀྱི་མཐར་ཐུག་གི་བར་དུ་འཆི་བ་
དང་དགྲ་དང་དགོན་པའི་གནོད་པ་ཐམས་ཅད་རབ་ཏུ་ཞི་བར་གྱུར་ཅིག མྱ་ངན་
དང་སྡུག་བསྔལ་དང་བྲལ་བར་གྱུར་ཅིག བདག་ཅག་ལ་སོགས་པ་སེམས་ཅན་
གང་དག་མཚན་མོ་མུན་པ་མུན་ནག་ན་རྣམ་པར་རྒྱུ་བ། ལས་ཀྱི་མཐའ་རྣམ་པ་སྣ་
ཚོགས་ལ་ཞུགས་པ། སྡིག་པ་ཅན་གྱི་གདོན་སྣ་ཚོགས་ཀྱིས་གཙེས་པ། འཇིགས་
པས་སྨྲེ་སྔགས་སྣ་ཚོགས་འདོན་པ་དེ་དག་ཐམས་ཅད་བྱང་ཆུབ་ཀྱི་མཐར་ཐུག་གི་
བར་དུ་མུན་པ་མུན་ནག་ཐམས་ཅད་མེད་པར་གྱུར་ཅིག སྡིག་པ་ཅན་གྱི་གདོན་
ཐམས་ཅད་ལས་ཐར་བར་གྱུར་ཅིག མཆོད་པ་དང་རིམ་གྲོ་བྱ་བ་སྣ་ཚོགས་ལ་
མངོན་པར་བརྩོན་པར་གྱུར་ཅིག བདག་ཅག་ལ་སོགས་པ་སེམས་ཅན་གང་དག་
དམན་པ་ལ་མོས་ཤིང་ཤེས་རབ་ཆུང་ལ་དྲན་པ་རྨོངས་ཏེ་དགེ་བའི་ཆོས་རྣམས་
དང་སྟོབས་དང་བྱང་ཆུབ་ཀྱི་ཡན་ལག་དང་ཏིང་ངེ་འཛིན་དང་གཟུངས་ཀྱི་སྒོ་
- 279 -



--
-
མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
རྣམས་དང་སངས་རྒྱས་དང་ཆོས་དང་དགེ་འདུན་རྗེས་སུ་དྲན་པ་ལས་ཡོངས་སུ་
ཉམས་པ་དེ་དག་ཐམས་ཅད་བྱང་ཆུབ་ཀྱི་མཐར་ཐུག་གི་བར་དུ་ཏིང་ངེ་འཛིན་དང་
དྲན་པ་དང་སྟོབས་དང་གཟུངས་ཀྱི་སྒོ་རྣམས་དང་བྱང་ཆུབ་ཀྱི་ཡན་ལག་རྣམས་
མངོན་དུ་གྱུར་ཅིག ཤེས་རབ་ཆེན་པོ་རྗེས་སུ་རྒྱུ་བར་གྱུར་ཅིག བདག་ཅག་ལ་
སོགས་པ་སེམས་ཅན་གང་དག་དམན་པ་ལ་མོས་ཤིང་ཉན་ཐོས་ཀྱི་ཐེག་པ་དང་
རང་སངས་རྒྱས་ཀྱི་ཐེག་པ་ལ་འདོད་པ་བསྐྱེད་དེ། དེ་ལ་གནས་ཤིང་བླ་ན་མེད་པ་
ཡང་དག་པར་རྫོགས་པའི་བྱང་ཆུབ་ལ་རྒྱབ་ཀྱིས་ཕྱོགས་པར་གྱུར་པ་དེ་དག་
ཐམས་ཅད་བྱང་ཆུབ་ཀྱི་མཐར་ཐུག་གི་བར་དུ་བླ་ན་མེད་པ་ཡང་དག་པར་རྫོགས་
པའི་བྱང་ཆུབ་ལས་ཕྱིར་མི་ལྡོག་པར་གྱུར་ཅིག ཉན་ཐོས་དང་རང་སངས་རྒྱས་ཀྱི་
ས་ལས་ཡང་དག་པར་འདའ་བར་གྱུར་ཅིག བྱང་ཆུབ་ཀྱི་སེམས་ཡིད་ལ་བྱེད་པ་
དང་མི་འབྲལ་བར་གྱུར་ཅིག བདག་ཅག་ལ་སོགས་པ་སེམས་ཅན་གང་དག་
བསྐལ་པ་ཆེན་པོ་ཟད་པའི་ཚེ་འཛམ་བུའི་གླིང་ཀུན་ཏུ་འབར་ཞིང་རབ་ཏུ་འབར་
བས་འཁྲུགས་པར་གྱུར་ཏེ་ངུ་ཞིང་མྱ་ངན་བྱེད་ལ་སྔོན་གྱི་མི་དགེ་བའི་ལས་ཀྱི་
རྒྱུས་སྡུག་བསྔལ་མྱོང་ཞིང་སྐྱབས་མེད་མགོན་མེད་པ་དེ་དག་ཐམས་ཅད་སྡུག་
བསྔལ་དང་མྱ་ངན་དང་བྲལ་བར་གྱུར་ཅིག བསིལ་བའི་དངོས་པོ་ཐོབ་པར་གྱུར་
ཅིག འདི་ནས་ཤི་འཕོས་ནས་ཀྱང་བཅོམ་ལྡན་འདས་དེ་བཞིན་གཤེགས་པ་
རིན་པོ་ཆེ་དང་ཟླ་བ་དང་པདྨས་རབ་ཏུ་བརྒྱན་པ་མཁས་པ་གཟི་བརྗིད་སྒྲ་དབྱངས་
ཀྱི་རྒྱལ་པོའི་སངས་རྒྱས་ཀྱི་ཞིང་རྣམ་པར་དག་པར་པདྨའི་སྙིང་པོ་སེང་གེའི་ཁྲི་ལ་
བརྫུས་ཏེ་སྐྱེ་བར་གྱུར་ཅིག སྐྱེས་མ་ཐག་ཏུ་གཟུངས་དང་ཏིང་ངེ་འཛིན་ལ་སོགས་
པ་ཡོན་ཏན་གྱི་ཚོགས་ཐམས་ཅད་མངོན་དུ་གྱུར་ཏེ་སྟོན་པ་བླ་ན་མེད་པ་རིན་པོ་ཆེ་
，
- 280 -



དེ་བཞིན་གཤེགས་པ་བདུན་གྱི་ཆོ་ག་ལག་ལེན་ལྷན་ཐབས་ཀྱིས་བརྒྱན་པ།
དང་ཟླ་བ་དང་པདྨས་རབ་ཏུ་བརྒྱན་པ་མཁས་པ་གཟི་བརྗིད་སྒྲ་དབྱངས་ཀྱི་རྒྱལ་
པོ་ལ་སོགས་པ་ཕྱོགས་བཅུའི་སངས་རྒྱས་ཐམས་ཅད་ལས་བཀའ་ལུང་ཡང་དག་
པར་ནོད་ཐུགས་མཉེས་པར་བྱེད་ཅིང་སྐད་ཅིག་སྐད་ཅིག་ལ་སངས་རྒྱས་ཀྱི་ཞིང་
ཐམས་ཅད་དུ་ཐོགས་པ་མེད་པར་འཇུག་པར་གྱུར་ཅིག
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
པའི་སངས་རྒྱས་གསེར་བཟང་དྲི་མེད་རིན་ཆེན་སྣང་བརྟུལ་ཞུགས་གྲུབ་པ་ལ་
ཕྱག་ འཚལ་ ལོ། །མཆོད་ དོ་ སྐྱབས་ སུ་ མཆིའོ། །ལན་བདུན་བཟླ། སྐབས་འདིར་གོང་
བཞིན་མཆོད་པ་ཅི་འབྱོར་པ་དབུལ། དེང་རྒྱལ་བ་སྲས་དང་བཅས་པའི་ཚོགས་ གདན་
འཛོམ་པའི་སྤྱན་སྔར་དེ་བཞིན་གཤེགས་པ་གསེར་བཟང་དྲི་མེད་རིན་ཆེན་སྣང་
བརྟུལ་ཞུགས་གྲུབ་པའི་མཚན་ཡིད་ལ་དྲན་ཞིང་ལན་བདུན་བརྗོད་པ་དང་ཕྱག་
འཚལ་ཞིང་མཆོད་པ་ལ་སོགས་པའི་མཐུས། དེ་བཞིན་གཤེགས་པ་གསེར་བཟང་
དྲི་མེད་རིན་ཆེན་སྣང་བརྟུལ་ཞུགས་གྲུབ་པ་དེའི་སྔོན་གྱི་སྨོན་ལམ་ཁྱད་པར་ཅན་
དང་མཐུན་པར་བདག་ཅག་ལ་སོགས་པ་སེམས་ཅན་གང་དག་སྲོག་གཅོད་པ། མི་
དགེ་བའི་ལས་རྣམ་པ་སྣ་ཚོགས་བྱེད་པ། སྲོག་ཆགས་སྣ་ཚོགས་ཀྱི་སྲོག་གཅོད་
པའི་ལས་བྱས་པས་ཚེ་ཐུང་ཞིང་ནད་མང་བ་དང་ཆུ་དང་དུག་དང་མཚོན་དང་མེ་
དང་ནད་སྣ་ཚོགས་ཀྱིས་འཆི་བར་འགྱུར་བ་དེ་དག་ཐམས་ཅད་ཀྱི་ལས་ཀྱི་སྒྲིབ་པ་
དེ་དག་ཡོངས་སུ་བྱང་སྟེ་ཚེ་རིང་བར་གྱུར་ཅིག ནད་མེད་པར་གྱུར་ཅིག དུས་
མ་ཡིན་པར་འཆི་བའི་དུས་བྱེད་པར་མ་གྱུར་ཅིག བདག་ཅག་ལ་སོགས་པ་
སེམས་ཅན་གང་དག་སྡིག་པ་མི་དགེ་བའི་ལས་སྣ་ཚོགས་བྱས་ཏེ་གཞན་གྱི་རྫས་
བརྐུས་ཕྲོགས་པས་དབུལ་པོར་སྐྱེས་ཏེ་སྒྲེན་མོ་དང་བཀྲེས་པ་དང་སྐོམ་པས་ལུས་
- 281 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར། །
ཡོངས་སུ་གདུངས་ཤིང་སྡུག་བསྔལ་མྱོང་བ་དེ་དག་ཐམས་ཅད་འཕྲལ་དུ་སྡིག་པ་
ཐམས་ཅད་བྱང་སྟེ་བྱང་ཆུབ་ཀྱི་མཐར་ཐུག་གི་བར་དུ་དབང་ཕྱུག་ཕུན་སུམ་ཚོགས་
ཤིང་མ་ཚང་བ་མེད་པ་ཐོབ་པར་གྱུར་ཅིག་བདག་ཅག་ལ་སོགས་པ་སེམས་ཅན་
གང་དག་གཅིག་ལ་གཅིག་གནོད་སེམས་དང་ལྡན་ཞིང་ཕན་ཚུན་སྲོག་གཅོད་པར་
བྱེད་པ་དང་འཐབ་པ་དེ་དག་ཐམས་ཅད་བླ་ན་མེད་པའི་བྱང་ཆུབ་ཏུ་སངས་རྒྱས་
ཀྱི་བར་དུ་ཕན་ཚུན་ཕ་མ་ལྟར་བྱམས་པ་ལ་གནས་པར་གྱུར་ཅིག བདག་ཅག་ལ་
སོགས་པ་སེམས་ཅན་གང་དག་འདོད་ཆགས་དང་ཞེ་སྡང་དང་གཏི་མུག་གིས་
བསྒྲིབས་ཏེ་ཚུལ་ཁྲིམས་འཆལ་བར་གྱུར་ནས་སྡིག་པ་ཀུན་ཏུ་སྤྱོད་ཅིང་བསླབ་པ་
བྲལ་ལ་དད་པས་བྱིན་པ་ལོངས་སྤྱོད་པས་ངན་སོང་གསུམ་དུ་ལྷུང་ཞིང་སེམས་
ཅན་དམྱལ་བར་འགྲོ་བར་འགྱུར་བ་དེ་དག་ཐམས་ཅད་འཕྲལ་དུ་ལས་ཀྱི་སྒྲིབ་པ་
ཐམས་ཅད་ཡོངས་སུ་བྱང་བར་གྱུར་ཅིག ཉེ་བའི་ཉོན་མོངས་པ་ཐམས་ཅད་དང་
བྲལ་བར་གྱུར་ཅིག བྱང་ཆུབ་ཀྱི་སྙིང་པོ་ལ་ཐུག་གི་བར་དུ་ཚུལ་ཁྲིམས་ཡང་དག་
པར་འཛིན་ཅིང་ལུས་དང་ངག་དང་ཡིད་སྡོམ་པ་ལ་གནས་པར་གྱུར་ཅིག བྱང་
ཆུབ་ཀྱི་སེམས་ཡིད་ལ་བྱེད་པ་དང་མི་འབྲལ་བར་གྱུར་ཅིག ཏདྱ་ཐཱ། སིདྡྷེ་སིདྡྷེ།
སུ་སིདྡྷེ། མོ་ཙ་ནི། མོཀྟ་ཎི། མུཀྟི། བི་མུཀྟི། ཨ་མ་ལེ། བི་མ་ལེ། མྲྀ་ག་མྱེ། ཧི་ར་
ཏྱཱ་གཉྷེ། རཏྣ་གནྡྷེ། སརྦ་ཨརྦ་སཱ་དྷ་ནི། པ་ར་ཎཱ་སཱ་དྷ་ནི། མ་ན་སེ། མ་ཧཱ་མ་ན་
སེ། ཨདྡྷ་ ཏེ། ཨ་ཏུདྡྷ་ ཏེ། བཱི་ཏི་ བྷ་ཡེ། ས་བཎྞ། བྲཧྥ་གྷོ་ཥ བྲནྡྷ་ དྷུ་ཥི་ཏེ། སརྦ་
ཨཧྥེ་ཥཱ་ཨ་པ་རཱ་ཛི་ཏེ། སརྦ་ཏྲ་ཨ་པྲ་ཏི་ཧ་ཏེ། ཙ་ཏུ༔ ཥཊྛི་བྷངྒ་ཀོ་ཊི་བྷཱ་ཥི་ཏེ། ན་
མཿ སརྦ་ཏ་ཐཱ་ག་ཏཱ་ནཾ་སྭཱ་ཧཱ། བཅོམ་ལྡན་འདས་དེ་བཞིན་གཤེགས་པ་གསེར་
བཟང་དྲི་མེད་རིན་ཆེན་སྣང་བརྟུལ་ཞུགས་གྲུབ་པ་དེས་བྱང་ཆུབ་ཀྱི་ཤིང་དྲུང་དུ་
- 282 -



དེ་བཞིན་གཤེགས་པ་བདུན་གྱི་ཆོ་ག་ལག་ལེན་ལྷན་ཐབས་ཀྱིས་བརྒྱན་པ།
བཞུགས་ཏེ་སེམས་ཅན་འདོད་ཆགས་དང་ཞེ་སྡང་དང་གཏི་མུག་གིས་བསྒྲིབས་པ།
ནད་སྣ་ཚོགས་ཀྱིས་གཟིར་བ། འཆི་བ་དང་དགྲ་དང་དགོན་པས་གནོད་པར་གྱུར་
པ༑ ཚེ་བསྐལ་པར་ཐུབ་པའི་སེམས་ཅན་དམྱལ་བར་གཞོལ་བའི་སེམས་ཅན་
རྣམས་གཟིགས་ནས་དེ་དག་གི་དོན་དུ་སངས་རྒྱས་ཀྱི་བྱང་ཆུབ་ལ་དགོད་པ་དང་
ལས་ ཀྱི་ སྒྲིབ་པ་ཐམས་ཅད་ཟད་པར་ བྱ་ བའི་ ཕྱིར་ གཟུངས་ སྔགས་ ཀྱི་ གཞི་
གསུངས་པ་འདི་བཟླས་པའི་བྱིན་གྱིས་བརླབས་ཀྱིས་བདག་ཅག་ལ་སོགས་པ་
སེམས་ཅན་ཐམས་ཅད་ཀྱི་མཚམས་མེད་པ་ལྔ་ལ་སོགས་པའི་ལས་ཀྱི་སྒྲིབ་པ་
ཐམས་ཅད་བྱང་བར་གྱུར་ཅིག རེ་བ་ཐམས་ཅད་ཡོངས་སུ་རྫོགས་པར་གྱུར་ཅིག
འཆི་བའི་ཚེ་ཡང་བཅོམ་ལྡན་འདས་གསེར་བཟང་དྲི་མེད་རིན་ཆེན་སྣང་བརྟུལ་
ཞུགས་གྲུབ་པས་དགོངས་པར་གྱུར་ཅིག འདི་ནས་ཤི་འཕོས་ནས་ཀྱང་དེ་བཞིན་
གཤེགས་པ་གསེར་བཟང་དྲི་མེད་རིན་ཆེན་སྣང་བརྟུལ་ཞུགས་གྲུབ་པའི་སངས་
རྒྱས་ཀྱི་ཞིང་དུ་པདྨའི་སྙིང་པོ་སེང་གེའི་ཁྲི་ལ་བརྫུས་ཏེ་སྐྱེ་ཞིང་སྐྱེས་མ་ཐག་ཏུ་
གཟུངས་དང་ཏིང་ངེ་འཛིན་ལ་སོགས་པ་ཡོན་ཏན་གྱི་ཚོགས་ཐམས་ཅད་མངོན་དུ་
གྱུར་ཏེ། སྟོན་པ་བླ་ན་མེད་པ་གསེར་བཟང་དྲི་མེད་རིན་ཆེན་སྣང་བརྟུལ་ཞུགས་
གྲུབ་པ་ལ་སོགས་པ་ཕྱོགས་བཅུའི་སངས་རྒྱས་ཐམས་ཅད་ལས་བཀའ་ལུང་ཡང་
དག་པར་ནོད་ཐུགས་མཉེས་པར་བྱེད་ཅིང་སྐད་ཅིག་སྐད་ཅིག་ལ་སངས་རྒྱས་ཀྱི་
ཞིང་ཐམས་ཅད་དུ་ཐོགས་པ་མེད་པར་འཇུག་པར་གྱུར་ཅིག
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་མྱ་ངན་མེད་མཆོག་དཔལ་ལ་ཕྱག་འཚལ་ལོ། །མཆོད་དོ་
སྐྱབས་ སུ་ མཆིའོ། །ལན་བདུན་བཟླ། སྐབས་འདིར་གོང་བཞིན་མཆོད་པ་ཅི་འབྱོར་པ་དབུལ། དེང་
- 283-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར། །
རྒྱལ་ བ་ སྲས་ དང་ བཅས་ པའི་ ཚོགས་ གདན་ འཛོམ་ པའི་ སྤྱན་ སྔར་ དེ་ བཞིན་
གཤེགས་པ་མྱ་ངན་མེད་མཆོག་དཔལ་གྱི་མཚན་ཡིད་ལ་དྲན་ཞིང་ལན་བདུན་
བརྗོད་པ་དང་ཕྱག་འཚལ་ཞིང་། མཆོད་པ་ལ་སོགས་པའི་མཐུས། དེ་བཞིན་
གཤེགས་པ་མྱ་ངན་མེད་མཆོག་དཔལ་དེའི་སྔོན་གྱི་སྨོན་ལམ་ཁྱད་པར་ཅན་དང་
ཐམས་ཅད་མཐུན་པར་བདག་ཅག་ལ་སོགས་པ་སེམས་ཅན་གང་དག་མྱ་ངན་དང་
སྡུག་བསྔལ་བ་དང་ཡིད་མི་བདེ་བ་དང་འཁྲུག་པ་མང་བ་དང་སྡུག་བསྔལ་རྣམ་པ་
སྣ་ཚོགས་མྱོང་བ་དེ་དག་ཐམས་ཅད་ཀྱི་མྱ་ངན་དང་སྡུག་བསྔལ་བ་དང་ཡིད་མི་
བདེ་བ་དང་འཁྲུག་པ་མང་བ་དེ་དག་རབ་ཏུ་ཞི་བར་གྱུར་ཅིག སུ་ཡང་སྡུག་པ་དང་
བྲལ་བའི་སྡུག་བསྔལ་མྱོང་བར་མ་གྱུར་ཅིག ཚེ་རིང་བར་གྱུར་ཅིག བདག་ཅག་
ལ་སོགས་པ་སེམས་ཅན་གང་དག་སྡིག་པ་མི་དགེ་བ་སྣ་ཚོགས་བྱས་ཏེ་མནར་
མེད་པའི་སེམས་ཅན་དམྱལ་བ་ཆེན་པོ་མུན་པ་མུན་ནག་ཆེན་པོ་ཅན་དུ་སྐྱེ་བར་
འགྱུར་བའམ་སྐྱེས་པ་དེ་དག་ལ་དེ་བཞིན་གཤེགས་པ་མྱ་ངན་མེད་མཆོག་དཔལ་
གྱི་སྐུ་ལས་འོད་ཟེར་གྱི་སྣང་བ་བྱུང་བས་རེག་ཅིང་མཐོང་བར་གྱུར་ཏེ་དེ་མ་ཐག་ཏུ་
སྡིག་པ་ཐམས་ཅད་བྱང་ནས་སེམས་ཅན་དམྱལ་བའི་སྡུག་བསྔལ་དེ་དག་ཐམས་
ཅད་ལས་ཡོངས་སུ་ཐར་བར་གྱུར་ཅིག སྡུག་བསྔལ་གྱི་ཚོར་བ་མྱོང་བ་ཐམས་ཅད་
རྒྱུན་ཆད་པར་གྱུར་ཅིག བྱང་ཆུབ་ཀྱི་སྙིང་པོ་ལ་ཐུགས་ཀྱི་བར་དུ་ལྷ་དང་མིའི་བདེ་
བ་མྱོང་བར་གྱུར་ཅིག བདག་ཅག་ལ་སོགས་པ་སེམས་ཅན་གང་དག་སྔོན་སྡིག་པ་
མི་དགེ་བ་བགྱིས་ཏེ་གཞན་གྱི་རྫས་ཕྲོགས་པས་དབུལ་པོ་དམན་པའི་ཁྱིམ་དུ་སྐྱེས་
ནས་གོས་དང་བཟའ་བ་དང་བཏུང་བ་དང་མལ་ཆ་དང་རྒྱན་མི་བདོག་པ་དང་།
གྲང་བ་དང་ཚ་བའི་སྡུག་བསྔལ་མྱོང་བ་དང་བཀྲེས་པ་དང་སྐོམ་པས་ལུས་གཟིར་
- 284 -



དེ་བཞིན་གཤེགས་པ་བདུན་གྱི་ཆོ་ག་ལག་ལེན་ལྷན་ཐབས་ཀྱིས་བརྒྱན་པ།
ཞིང་མདོག་ངན་པར་གྱུར་པ་དེ་དག་བྱང་ཆུབ་ཀྱི་མཐར་ཐུག་གི་བར་དུ་བགོ་བ་
དང་བཟའ་བ་དང་བཏུང་བ་དང་མལ་ཆ་ཐམས་ཅད་ལ་ལོངས་སྤྱོད་པར་གྱུར་ཅིག
ལུས་ལ་ལྷའི་ལུས་ཀྱི་ཁ་དོག་གིས་བརྒྱན་པར་གྱུར་ཅིག བདག་ཅག་ལ་སོགས་པ་
སེམས་ཅན་གང་དག་གནོད་སྦྱིན་དང་སྲིན་པོ་དང་འབྱུང་པོ་དང་ཤ་ཟ་རྣམས་ཀྱིས་
གཙེས་ཤིང་མདངས་ཕྲོགས་ཏེ་ནད་ཀྱི་སྡུག་བསྔལ་སྣ་ཚོགས་མྱོང་བ་དེ་དག་བྱང་
ཆུབ་ཀྱི་མཐར་ཐུག་གི་བར་དུ་གནོད་སྦྱིན་དང་སྲིན་པོ་དང་འབྱུང་པོ་དང་ཤ་ཟ་
རྣམས་ཀྱིས་གཙེས་ཤིང་མདངས་ཕྲོགས་པ་ཐམས་ཅད་རབ་ཏུ་ཞི་ཞིང་བྱམས་པ་
ལ་གནས་པར་གྱུར་ཅིག ནད་ཀྱི་སྡུག་བསྔལ་སྣ་ཚོགས་ལས་ཡོངས་སུ་ཐར་བར་
གྱུར་ཅིག འདི་ནས་ཤི་འཕོས་ནས་ཀྱང་དེ་བཞིན་གཤེགས་པ་མྱ་ངན་མེད་མཆོག་
དཔལ་གྱི་སངས་རྒྱས་ཀྱི་ཞིང་དུ་པདྨའི་སྙིང་པོ་སེང་གེའི་ཁྲི་ལ་རྫུས་ཏེ་སྐྱེ་ཞིང་
སྐྱེས་མ་ཐག་ཏུ་གཟུངས་དང་ཏིང་ངེ་འཛིན་ལ་སོགས་པ་ཡོན་ཏན་གྱི་ཚོགས་
ཐམས་ཅད་མངོན་དུ་གྱུར་ཏེ་སྟོན་པ་བླ་ན་མེད་པ་མྱ་ངན་མེད་མཆོག་དཔལ་ལ་
སོགས་ལ་ཕྱོགས་བཅུའི་སངས་རྒྱས་ཐམས་ཅད་ལས་བཀའ་ལུང་ཡང་དག་པར་
ནོད་ཐུགས་མཉེས་པར་བྱེད་ཅིང་སྐད་ཅིག་སྐད་ཅིག་ལ་སངས་རྒྱས་ཀྱི་ཞིང་ཐམས་
ཅད་དུ་ཐོགས་པ་མེད་པར་འཇུག་པར་གྱུར་ཅིག བཅོམ་ལྡན་འདས་དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཆོས་བསྒྲགས་
རྒྱ་མཚོའི་དབྱངས་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །དེ་སྐད་ལན་
བདུན་བཟླ། སྐབས་འདིར་གོང་བཞིན་མཆོད་བ་དབུལ། དེང་རྒྱལ་བ་སྲས་ དང་ བཅས་ པའི་
ཚོགས་གདན་འཛོམ་པའི་སྤྱན་སྔར་དེ་བཞིན་གཤེགས་པ་ཆོས་བསྒྲགས་རྒྱ་མཚོའི་
དབྱངས་ཀྱི་མཚན་ཐོས་ཏེ་ཡིད་ལ་དྲན་ཞིང་ལན་བདུན་བརྗོད་དེ་ཕྱག་འཚལ་ཞིང་
- 285 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
མཆོད་པ་ལ་སོགས་པའི་མཐུས། དེ་བཞིན་གཤེགས་པ་ཆོས་བསྒྲགས་རྒྱ་མཚོའི་
དབྱངས་དེའི་སྔོན་གྱི་སྨོན་ལམ་ཁྱད་པར་ཅན་དང་མཐུན་པར་བདག་ཅག་ལ་
སོགས་པ་སེམས་ཅན་གང་དག་ལོག་པར་ལྟ་བ་ཅན་གྱི་ཁྱིམ་དུ་སྐྱེས་པས་སངས་
རྒྱས་དང་ཆོས་དང་དགེ་འདུན་ལ་མ་དད་པ་བྱང་ཆུབ་ཀྱི་སེམས་ཡིད་ལ་བྱེད་པ་
ལས་རིང་དུ་གྱུར་པ་དེ་དག་ལས་ཀྱི་སྒྲིབ་པ་དེ་ཟད་པར་གྱུར་ནས་བྱང་ཆུབ་ཀྱི་
མཐར་ཐུག་གི་བར་དུ་ཡང་དག་པའི་ལྟ་བ་ཅན་དུ་གྱུར་ཅིག སངས་རྒྱས་དང་ཆོས་
དང་དགེ་འདུན་ལ་དད་པ་མི་ཕྱེད་པ་དང་ལྡན་པར་གྱུར་ཅིག བྱང་ཆུབ་ཀྱི་སེམས་
ཡིད་ལ་བྱེད་པ་ལས་ཕྱིར་མི་ལྡོག་པར་གྱུར་ཅིག བདག་ཅག་ལ་སོགས་པ་སེམས་
ཅན་གང་དག་གང་ནས་སངས་རྒྱས་ཀྱི་སྒྲ་མི་གྲགས་པ་དང་། ཆོས་ཀྱི་སྒྲ་མི་
གྲགས་པ། དགེ་འདུན་གྱི་སྒྲ་མི་གྲགས་པའི་ཡུལ་མཐའ་འཁོབ་ཏུ་སྐྱེས། མི་དགེ་
བའི་བཤེས་གཉེན་གྱི་རྒྱུས་སྡིག་པའི་ལས་བྱེད་པ་དེ་དག་དེ་ནས་ཤི་འཕོས་ནས་
ངན་སོང་གསུམ་དུ་ལྷུང་ཞིང་དགེ་བའི་ཆོས་རྣམས་ལས་ཉམས་པར་གྱུར་པ་དེ་
དག་ལ་དེ་བཞིན་གཤེགས་པ་ཆོས་བསྒྲགས་རྒྱ་མཚོའི་དབྱངས་ཀྱི་མཚན་རྣ་ལམ་
དུ་གྲགས་པར་གྱུར་ཅིག ཆོས་ཀྱི་སྤྲིན་དང་རྒྱ་མཚོའི་སྒྲ་འབྱུང་བར་གྱུར་ཅིག
དེ་དག་གིས་ཆོས་ཀྱི་སྒྲ་དེ་ཐོས་ནས་སྔོན་གྱི་ལས་ཟད་པར་གྱུར་ཏེ་བྱང་ཆུབ་ཀྱི་
མཐར་ཐུག་གི་བར་དུ་བྱང་ཆུབ་ཀྱི་སེམས་ཡིད་ལ་བྱེད་པ་དང་མི་འབྲལ་བར་གྱུར་
ཅིག བདག་ཅག་ལ་སོགས་པ་སེམས་ཅན་གང་དག་གོས་དང་རྒྱན་དང་སྤོས་དང་
ཕྲེང་བ་དང་བྱུག་པ་དང་མལ་ཆ་དང་ན་བའི་གསོལ་སྨན་དང་བྲལ་ཞིང་མི་ལྡན་
པའི་དབང་གིས་སྡུག་བསྔལ་མྱོང་ཞིང་སྡིག་པའི་ལས་བྱེད་པ་དེ་དག་གོས་དང་
རྒྱན་དང་སྤོས་དང་ཕྲེང་བ་དང་བྱུག་པ་དང་མལ་ཆ་དང་ན་བའི་གསོལ་སྨན་དང་
- 286 -



དེ་བཞིན་གཤེགས་པ་བདུན་གྱི་ཆོ་ག་ལག་ལེན་ལྷན་ཐབས་ཀྱིས་བརྒྱན་པ།
ལོངས་སྤྱོད་རྣམས་བསམས་མ་ཐག་ཏུ་འབྱུང་ཞིང་མི་ལྡན་པ་མེད་པར་གྱུར་ཅིག
བྱང་ཆུབ་ཀྱི་མཐར་ཐུག་གི་བར་དུ་སུ་ཡང་ཅི་དང་ཡང་མི་ལྡན་པ་མེད་པར་གྱུར་
ཅིག བདག་ཅག་ལ་སོགས་པ་སེམས་ཅན་གང་དག་སྔོན་གྱི་ལས་ཀྱི་རྣམ་པར་
སྨིན་པས་ཕན་ཚུན་འཐབ་མོ་འཐབ་པ་དང་རྩོད་པ་དང་འགྱེད་པར་གྱུར་ཏེ་གཅིག་
ལ་གཅིག་གནོད་པར་བྱ་བ་དང་གསད་པར་བྱ་བའི་ཕྱིར་རྟུལ་བ་མཚོན་དང་མདའ་
དང་དབྱུག་པ་དག་གིས་བསྣུན་ཏེ་སྡུག་བསྔལ་བར་གྱུར་པ་དེ་དག་མདའ་དང་
མཚོན་དང་དབྱུག་པ་ལ་སོགས་པ་ལས་སླར་ལོག་པར་གྱུར་ཅིག ཕྱིར་ཕྱོགས་པར་
གྱུར་ཅིག དགྲ་ཐམས་ཅད་ཀྱང་བྱམས་པ་ལ་གནས་པར་གྱུར་ཅིག སུའི་སྲོག་གི་
དབང་པོ་ཡང་འགག་པར་མ་གྱུར་ཅིག བྱང་ཆུབ་ཀྱི་མཐར་ཐུག་གི་བར་རང་
རང་གི་རྫ་ས་དང་ལོངས་སྤྱོད་དང་དབང་ཕྱུག་དག་གིས་ཆོག་ཤེས་པར་གྱུར་ཅིག
འདི་ནས་ཤི་འཕོས་ནས་ཀྱང་དེ་བཞིན་གཤེགས་པ་ཆོས་བསྒྲགས་རྒྱ་མཚོའི་
དབྱངས་ཀྱི་སངས་རྒྱས་ཀྱི་ཞིང་དུ་པདྨའི་སྙིང་པོ་སེང་གེའི་ཁྲི་ལ་བརྫུས་ཏེ་སྐྱེ་ཞིང་
སྐྱེས་མ་ཐག་ཏུ་གཟུངས་དང་ཏིང་ངེ་འཛིན་ལ་སོགས་པ་ཡོན་ཏན་གྱི་ཚོགས་
ཐམས་ཅད་མངོན་དུ་གྱུར་ཏེ་སྟོན་པ་བླ་ན་མེད་པ་ཆོས་བསྒྲགས་རྒྱ་མཚོའི་དབྱངས་
ལ་སོགས་པ་ཕྱོགས་བཅུའི་སངས་རྒྱས་ཐམས་ཅད་ལས་བཀའ་ལུང་ཡང་དག་
པར་ནོད་ཐུགས་མཉེས་བར་བྱེད་ཅིང་སྐད་ཅིག་སྐད་ཅིག་ལ་སངས་རྒྱས་ཀྱི་ཞིང་
ཐམས་ཅད་དུ་ཐོགས་པ་མེད་པར་འཇུག་པར་གྱུར་ཅིག
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
པའི་སངས་རྒྱས་ཆོས་རྒྱ་མཚོ་མཆོག་གི་བློས་རྣམ་པར་རོལ་པས་མངོན་པར་
མཁྱེན་ པ་ ལ་ ཕྱག་ འཚལ་ལོ། །མཆོད་དོ་སྐྱབས་ སུ་ མཆིའོ། །ལན་བདུན་བཟླ།
- 287-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
སྐབས་འདིར་གོང་བཞིན་མཆོད་པ་ཅི་འབྱོར་བ་དབུལ། དེང་རྒྱལ་ བ་ སྲས་ དང་ བཅས་ པའི་
ཚོགས་གདན་འཛོམ་པའི་སྤྱན་སྔར་དེ་བཞིན་གཤེགས་པ་དགྲ་བཅོམ་པ་ཡང་དག་
པར་རྫོགས་པའི་སངས་རྒྱས་ཆོས་རྒྱ་མཚོ་མཆོག་གི་བློས་རྣམ་པར་རོལ་པས་
མངོན་པར་མཁྱེན་པའི་མཚན་ཐོས་ཏེ་ཡིད་ལ་དྲན་ཞིང་ལན་བདུན་བརྗོད་དེ་ཕྱག་
འཚལ་ཞིང་མཆོད་པ་ལ་སོགས་པའི་མཐུས། དེ་བཞིན་གཤེགས་པ་ཆོས་རྒྱ་མཚོ་
མཆོག་གི་བློས་རྣམ་པར་རོལ་པས་མངོན་པར་མཁྱེན་པ་དེའི་སྔོན་གྱི་སྨོན་ལམ་
ཁྱད་པར་ཅན་དང་མཐུན་པར་བདག་ཅག་ལ་སོགས་པ་སེམས་ཅན་གང་དག་ཞིང་
ལས་དང་ས་བོན་འདེབས་པ་དང་ཚོང་བྱེད་པ་དང་འཐབ་མོ་དང་རྩོད་པ་ལ་སོགས་
པ་སྡིག་པའི་ལས་བྱེད་པ་དེ་དག་ཐམས་ཅད་བསམས་མ་ཐག་ཏུ་འཚོག་ཆས་
ཐམས་ཅད་འབྱོར་པར་གྱུར་ཅིག གནོད་སེམས་མེད་པར་གྱུར་ཅིག རྟག་ཏུ་དགེ་
བའི་ཆོས་བྱེད་པར་གྱུར་ཅིག བདག་ཅག་ལ་སོགས་པ་སེམས་ཅན་གང་དག་མི་
དགེ་བ་བཅུའི་ལས་ཀྱི་ལམ་ཡང་དག་པར་བླངས་པས་སེམས་ཅན་དམྱལ་བར་
འགྲོ་བར་འགྱུར་བ་དེ་དག་ཐམས་ཅད་དགེ་བ་བཅུའི་ལས་ཀྱི་ལམ་དང་ལྡན་པར་
གྱུར་ཅིག སེམས་ཅན་གང་ཡང་དམྱལ་བར་འགྲོ་བར་མ་གྱུར་ཅིག བདག་ཅག་ལ་
སོགས་པ་སེམས་ཅན་གང་དག་གཞན་གྱི་དབང་དུ་སོང་སྟེ་ཆད་པས་བཅད་པ་དང་
བཅིང་བ་དང་བརྡེག་པ་དང་གོ་རར་གཞུག་པ་དང་གསད་པའི་འོས་སུ་གྱུར་པ་དེ་
དག་ཐམས་ཅད་བྱང་ཆུབ་ཀྱི་མཐར་ཐུག་གི་བར་དུ་བཅིང་བ་དང་བརྡེག་པ་ལ་
སོགས་པ་ལས་ཐར་བར་གྱུར་ཅིག བླ་ན་མེད་པའི་རང་དབང་ཕུན་སུམ་ཚོགས་པ་
དང་ལྡན་པར་གྱུར་ཅིག བདག་ཅག་ལ་སོགས་པ་སེམས་ཅན་གང་དག་ཚེ་ཐུང་
བར་འགྱུར་བའི་སྡིག་པ་མི་དགེ་བ་སྣ་ཚོགས་བྱས་ཏེ་འཆི་བར་འགྱུར་བ་དེ་དག་
- 288 -



དེ་བཞིན་གཤེགས་པ་བདུན་གྱི་ཆོ་ག་ལག་ལེན་ལྷན་ཐབས་ཀྱིས་བརྒྱན་པ།
ཐམས་ཅད་ཀྱི་སྡིག་པའི་ལས་ཐམས་ཅད་ཡོངས་སུ་བྱང་སྟེ་ཚེ་རིང་ཞིང་དུས་མ་
ཡིན་ པར་ འཆི་ བར་ འགྱུར་བས་ནམ་ ཡང་ འགའ་ ཡང་ འཆི་ བར་མ་ གྱུར་ ཅིག
འཆི་ཁར་ཡང་དེ་བཞིན་གཤེགས་པ་ཆོས་རྒྱ་མཚོ་མཆོག་གི་བློས་རྣམ་པར་རོལ་
པས་མངོན་པར་མཁྱེན་པའི་མཚན་རྣ་ལམ་དུ་གྲགས་ཅིང་རྗེས་སུ་དྲན་ནས་བདེ་
འགྲོ་མཐོ་རིས་ཀྱི་འཇིག་རྟེན་དུ་སྐྱེ་བར་གྱུར་ཅིག བྱང་ཆུབ་ཀྱི་མཐར་ཐུག་གི་བར་
དུ་ལྷ་དང་མིའི་བདེ་བ་མྱོང་བར་གྱུར་ཅིག འདི་ནས་ཤི་འཕོས་ནས་ཀྱང་བཅོམ་
ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས་ཆོས་ རྒྱ་ མཚོ་མཆོག་གི་བློས་རྣམ་པར་རོལ་བས་མངོན་པར་མཁྱེན་པའི་
སངས་རྒྱས་ཀྱི་ཞིང་དུ་པདྨའི་སྙིང་པོ་སེང་གེའི་ཁྲི་ལ་རྫུས་ཏེ་སྐྱེ་ཞིང་སྐྱེས་མ་ཐག་
ཏུ་གཟུངས་དང་ཏིང་ངེ་འཛིན་ལ་སོགས་པ་ཡོན་ཏན་གྱི་ཚོགས་ཐམས་ཅད་མངོན་
དུ་གྱུར་ཏེ་སྟོན་པ་བླ་ན་མེད་པ་ཆོས་རྒྱ་མཚོ་མཆོག་གི་བློས་རྣམ་པར་རོལ་པས་
མངོན་པར་མཁྱེན་པ་ལ་སོགས་པ་ཕྱོགས་བཅུའི་སངས་རྒྱས་ཐམས་ཅད་ལས་
བཀའ་ལུང་ཡང་དག་པར་ནོད་ཐུགས་མཉེས་པར་བྱེད་ཅིང་སྐད་ཅིག་སྐད་ཅིག་ལ་
སངས་རྒྱས་ཀྱི་ཞིང་ཐམས་ཅད་དུ་ཐོགས་པ་མེད་པར་འཇུག་པར་གྱུར་ཅིག །
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་ལ་ཕྱག་འཚལ་ལོ། །
མཆོད་ དོ་ སྐྱབས་ སུ་ མཆིའོ། །དེ་སྐད་ལན་བདུན་བཟླ། སྐབས་འདིར་གོང་བཞིན་མཆོད་པ་ཅི་
འབྱོར་བ་དབུལ། དེང་རྒྱལ་བ་སྲས་དང་བཅས་པའི་ཚོགས་གདན་འཛོམ་པའི་སྤྱན་
སྔར་དེ་བཞིན་གཤེགས་པ་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོའི་མཚན་ཐོས་ཏེ་
ཡིད་ལ་དྲན་ཞིང་ལན་བདུན་བརྗོད་དེ་ཕྱག་འཚལ་ཞིང་མཆོད་པ་ལ་སོགས་པའི་
- 289 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
མཐུས། དེ་བཞིན་གཤེགས་པ་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་དེའི་སྔོན་གྱི་
སྨོན་ལམ་ཁྱད་པར་ཅན་དང་དང་མཐུན་པར་བདག་ཅག་ལ་སོགས་པ་སེམས་ཅན་
ཐམས་ཅད་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་དཔེ་བྱད་བཟང་པོ་
བརྒྱད་ཅུས་ལེགས་པར་བརྒྱན་པར་གྱུར་ཏེ་བདག་ཅི་འདྲ་བ་དེ་བཞིན་དུ་སེམས་
ཅན་ཐམས་ཅད་ཀྱང་དེ་འདྲ་བར་གྱུར་ཅིག ལུས་ཀྱི་འོད་ཟེར་གྱིས་འཇིག་རྟེན་གྱི་
ཁམས་གྲངས་མེད་པ། དཔག་གིས་མི་ལང་བ་དག་ལྷམ་མེ་ལྷང་ངེར་གྱུར་ཅིག
ལུས་ནོར་བུ་རིན་པོ་ཆེ་བེ་ཌཱུརྱ་ཅི་འདྲ་བ་དེ་འདྲ་བར་ཕྱི་ནང་ཤིན་ཏུ་ཡོངས་སུ་དག་
པ་དང་དྲི་མེད་ལ་འོད་གསལ་བ་དང་ཁོ་ལག་ཡངས་ཤིང་ཆེ་བ་དང་དཔལ་དང་
གཟི་བརྗིད་འབར་བ་དང་ལེགས་པར་གནས་པ་དང་ཉི་མ་དང་ཟླ་བ་བས་ལྷག་
པའི་འོད་ཟེར་གྱི་དྲ་བ་རྣམས་ཀྱིས་ལེགས་པར་བརྒྱན་པར་གྱུར་ཅིག དེ་བཞིན་
གཤེགས་པ་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་ཅི་འདྲ་བ་དེ་འདྲ་བར་གྱུར་ཏེ་
སེམས་ཅན་གང་དག་འཇིག་རྟེན་གྱི་བར་དག་ཏུ་སྐྱེས་པ་དག་དང་གང་དག་ཡང་
མིའི་འཇིག་རྟེན་འདི་ན་མཚན་མོ་མུན་པ་མུན་ནག་གི་ནང་ན་ཕྱོགས་ཐ་དད་པར་
འགྲོ་བ་དེ་དག་བདག་གི་འོད་ཀྱིས་ཕྱོགས་དགའ་མགུར་འགྲོ་ཞིང་ལས་རྣམས་
ཀྱང་བྱེད་པར་གྱུར་ཅིག དེ་བཞིན་གཤེགས་པ་སྨན་གྱི་བླ་བཻཌཱུརྱའི་འོད་ཀྱི་རྒྱལ་
པོ་དེའི་ཤེས་རབ་དང་ཐབས་དཔག་ཏུ་མེད་པས་བདག་ཅག་ལ་སོགས་པ་སེམས་
ཅན་གྱི་ཁམས་དཔག་གིས་མི་ལང་བ་དག་ལོངས་སྤྱོད་ཟད་མི་ཤེས་པ་དང་ལྡན་
པར་གྱུར་ཏེ་སུ་ཡང་ཅིས་ཀྱང་བྲེལ་བ་མེད་བར་གྱུར་ཅིག བདག་ཅག་ལ་སོགས་
པ་སེམས་ཅན་གང་དག་ལམ་ངན་པར་ཞུགས་པ་དང་ཉན་ཐོས་དང་རང་སངས་
རྒྱས་ཀྱི་ལམ་དུ་ཞུགས་པ་དེ་དག་ཐམས་ཅད་ཐེག་པ་ཆེན་པོ་བླ་ན་མེད་པའི་ལམ་
- 290-



དེ་བཞིན་གཤེགས་པ་བདུན་གྱི་ཆོ་ག་ལག་ལེན་ལྷན་ཐབས་ཀྱིས་བརྒྱན་པ།
ལ་ཞུགས་པར་གྱུར་ཅིག བདག་ཅག་ལ་སོགས་པ་སེམས་ཅན་ཐམས་ཅད་བྱང་
ཆུབ་ཀྱི་མཐར་ཐུག་གི་བར་དུ་སྡོམ་པ་གསུམ་གྱིས་བསྡམས་པ་དང་ཚུལ་ཁྲིམས་
ཉམས་པ་མེད་པར་གྱུར་ཅིག སུ་ཡང་ཚུལ་ཁྲིམས་ལོག་པར་ཞུགས་ཏེ་ངན་འགྲོར་
འགྲོ་བར་མ་གྱུར་ཅིག བདག་ཅག་ལ་སོགས་པ་སེམས་ཅན་གང་དག་ལུས་ངན་པ་
དང་དབང་པོ་མ་ཚང་བ་དང་མདོག་མི་སྡུག་པ་དང་བེམ་པོ་དང་ཡན་ལག་སྐྱོན་
ཅན་དང་སྒུར་པོ་དང་ཤ་བཀྲ་ཅན་དང་ཞར་བ་དང་ལོང་བ་དང་འོན་པ་དང་སྨྱོན་པ་
དང་ལུས་ནད་ཀྱིས་བཏབ་པ་དེ་དག་ཐམས་ཅད་ལས་ཀྱི་སྒྲིབ་པ་ཐམས་ཅད་བྱང་
ནས་ཐམས་ཅད་དབང་པོ་ཚང་ཞིང་ཡན་ལག་ཡོངས་སུ་རྫོགས་པར་གྱུར་ཅིག
བདག་ཅག་ལ་སོགས་པ་སེམས་ཅན་གང་དག་ནད་སྣ་ཚོགས་ཀྱིས་གཟིར་བ།
སྐྱབས་མེད་པ། མགོན་མེད་པ། འཚོག་ཆས་དང་སྨན་མི་བདོག་པ། དཔུང་གཉེན་
མེད་པ། དབུལ་བ། སྡུག་བསྔལ་བ་དེ་དག་གི་ནད་ཐམས་ཅད་རབ་ཏུ་ཞི་བར་
གྱུར་ཅིག བྱང་ཆུབ་ཀྱི་མཐར་ཐུག་གི་བར་དུ་ནད་མེད་ཅིང་གནོད་པ་མེད་པ་དང་
ཡོ་བྱད་ཕུན་སུམ་ཚོགས་པ་ལ་གནས་པར་གྱུར་ཅིག བུད་མེད་གང་དག་བུད་མེད་
ཀྱི་སྐྱོན་བརྒྱ་དག་གིས་ཀུན་ནས་ཉོན་མོངས་པར་གྱུར་པ། བུད་མེད་ཀྱི་དངོས་པོ་
ལ་མི་དགའ་བ། བུད་མེད་ཀྱི་སྐྱེ་གནས་ལས་ཐར་བར་འདོད་པ་དེ་དག་ཐམས་
ཅད་བུད་མེད་ཀྱི་དངོས་པོ་ལས་ལོག་པར་གྱུར་ཅིག བྱང་ཆུབ་ཀྱི་མཐར་ཐུག་གི་
བར་དུ་སྐྱེས་པའི་དབང་པོ་དང་ལྡན་པར་གྱུར་ཅིག བདག་ཅག་ལ་སོགས་པའི་
སེམས་ཅན་ཐམས་ཅད་བདུད་ཀྱི་ཞགས་པ་ལས་ཡོངས་སུ་ཐར་བར་གྱུར་ཅིག ལྟ་
བ་ཐ་དད་པ་མི་མཐུན་པ་ཟིང་ཟིང་བས་མི་མཐུན་པ་དག་སྤངས་ཏེ་ཡང་དག་པའི་
ལྟ་བ་ལ་གནས་པར་གྱུར་ཅིག བྱང་ཆུབ་ཀྱི་སྤྱོད་པ་རླབས་པོ་ཆེ་ཡོངས་སུ་རྫོགས་
- 291-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
པར་གྱུར་ཅིག བདག་ཅག་ལ་སོགས་པ་སེམས་ཅན་གང་སུ་དག་རྒྱལ་པོའི་
འཇིགས་པས་སྐྲག་པ་དང་གང་དག་བཅིང་བ་དང་བརྡེག་པ་དང་གོ་རར་གཞུག་པ་
དང་གསད་པར་འོས་པ། རྒྱུ་དུ་མས་ཀུན་ཏུ་གཙེས་པ། ང་རྒྱལ་དང་བྲལ་བ། ལུས་
དང་ངག་དང་སེམས་སྡུག་བསྔལ་གྱིས་ཉེན་པ་དེ་དག་བདག་གི་བསོད་ནམས་ཀྱི་
མཐུས། གནོད་པ་ཐམས་ཅད་ལས་ཡོངས་སུ་ཐར་བར་གྱུར་ཅིག བདག་ཅག་ལ་
སོགས་པ་སེམས་ཅན་གང་དག་བཀྲེས་པ་དང་སྐོམ་པའི་མེ་རབ་ཏུ་འབར་བ། ཁ་
ཟས་འཚོལ་བ་ལ་རབ་ཏུ་བརྩོན་པ། སྡིག་པའི་ལས་བྱེད་པ་དེ་དག་བདག་གིས་ཁ་
དོག་དང་དྲི་དང་རོར་ལྡན་པའི་བཟའ་བཏུང་གིས་ཚིམ་པར་བྱས་ཏེ་ཕྱིས་ཆོས་ཀྱི་
རོས་ཤིན་ཏུ་བདེ་བ་ལ་འགོད་པར་གྱུར་ཅིག བདག་ཅག་ལ་སོགས་པ་སེམས་
ཅན་གང་དག་སྒྲེན་མོ་བགོ་བ་མེད་པ་དབུལ་བ། སྡུག་བསྔལ་བ། གྲང་བ་དང་ཚ་
བ་དང་སྦྲང་བུ་དང་ཤ་སྦྲང་དག་གིས་ཉིན་མཚན་དུ་སྡུག་བསྔལ་གྱི་ཚོར་བ་མྱོང་བ་
དེ་དག་བདག་གིས་གོས་ཡོངས་སུ་སྤྱད་པར་འོས་པ། ཚོན་སྣ་ཚོགས་སུ་ཁ་བསྒྱུར་
བ་དག་དང་རིན་པོ་ཆེའི་རྒྱན་དང་སྤུད་པ་དང་ཕྲེང་བ་དང་བྱུག་པ་དང་རོལ་མོའི་སྒྲ་
དང་སིལ་སྙན་དང་ཕེག་རྡོབ་པ་རྣམས་ཀྱིས་སེམས་ཅན་ཐམས་ཅད་ཀྱི་བསམ་པ་
ཐམས་ཅད་ཡོངས་སུ་རྫོགས་པར་གྱུར་ཅིག འཕགས་པ་དགྱེས་པའི་ཚུལ་ཁྲིམས་
ཀྱི་དགའ་བ་དང་ལྡན་པར་གྱུར་ཅིག ཉོན་མོངས་པའི་གདུང་བས་མི་བརྫི་བར་
རྣམ་པར་གྲོལ་བའི་བདེ་བ་ལ་གནས་པར་གྱུར་ཅིག འདི་ནས་ཤི་འཕོས་ནས་ཀྱང་
དེ་བཞིན་གཤེགས་པ་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོའི་སངས་རྒྱས་ཀྱི་ཞིང་
དུ་པདྨའི་སྙིང་པོ་སེང་གེའི་ཁྲི་ལ་བརྫུས་ཏེ་སྐྱེ་ཞིང་མ་ཐག་ཏུ་གཟུངས་དང་ཏིང་ངེ་
འཛིན་ལ་སོགས་པ་ཡོན་ཏན་གྱི་ཚོགས་ཐམས་ཅད་མངོན་དུ་གྱུར་ཏེ་སྟོན་པ་བླ་ན་
- 292 -



དེ་བཞིན་གཤེགས་པ་བདུན་གྱི་ཆོ་ག་ལག་ལེན་ལྷན་ཐབས་ཀྱིས་བརྒྱན་པ།
མེད་པ་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་ལ་སོགས་པ་ཕྱོགས་བཅུའི་སངས་
རྒྱས་ཐམས་ཅད་ལས་བཀའ་ལུང་ཡང་དག་པར་ནོད་ཐུགས་མཉེས་པར་བྱེད་ཅིང་
སྐད་ཅིག་སྐད་ཅིག་ལ་སངས་རྒྱས་ཀྱི་ཞིང་ཐམས་ཅད་དུ་ཐོགས་པ་མེད་པར་
འཇུག་པར་གྱུར་ཅིག
སྟོན་པ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་
པར་རྫོགས་པའི་སངས་རྒྱས་དཔལ་རྒྱལ་བ་ཤཱཀྱ་ཐུབ་པ་ལ་ ཕྱག་འཚལ་ལོ།།
མཆོད་ དོ་ སྐྱབས་ སུ་ མཆིའོ། །ལན་བདུན་བཟླ། སྐབས་འདིར་གོང་བཞིན་མཆོད་པ་ཅི་འབྱོར་པ་
དབུལ། དེང་རྒྱལ་བ་སྲས་དང་བཅས་པའི་ཚོགས་གདན་འཛོམ་པའི་སྤྱན་སྔར་དེ་
བཞིན་གཤེགས་པ་ཤཱཀྱ་ཐུབ་པའི་མཚན་ཡིད་ལ་དྲན་ཞིང་ལན་བདུན་བརྗོད་དེ་
ཕྱག་འཚལ་ཞིང་མཆོད་པ་ལ་སོགས་པའི་མཐུས། སྟོན་པ་དེ་བཞིན་གཤེགས་པ་
ཤཱཀྱ་ཐུབ་པས་བདག་ཅག་ལ་སོགས་པ་སེམས་ཅན་གང་དག་ལས་ཀྱི་སྒྲིབ་པ་སྣ་
ཚོགས་ཀྱིས་བསྒྲིབས་པ། ནད་སྣ་ཚོགས་ཀྱིས་གཟིར་བ། མྱ་ངན་དང་སྡུག་བསྔལ་
སྣ་ཚོགས་ཀྱིས་གཙེས་པ། ཕོངས་པར་གྱུར་པའི་སེམས་ཅན་ཐམས་ཅད་རྗེས་སུ་
གཟུང་ཞིང་ལྷ་དང་མི་རྣམས་ཀྱི་དོན་དང་སྨན་པ་དང་བདེ་བའི་སླད་དུ་དེ་བཞིན་
གཤེགས་པ་བདུན་གྱི་ཐབས་མཁས་པ་དང་སྔོན་གྱི་སྨོན་ལམ་གྱི་ཁྱད་པར་རྒྱས་པ་
བྱིན་གྱིས་བརླབས་ཤིང་དཔལ་གྱི་མགུལ་ནས་དེ་སྐད་དུ་འཇམ་དཔལ་དེ་ལྟ་བས་
ན་ཡོན་ཏན་ཐམས་ཅད་དོན་དུ་གཉེར་བ་རྣམས་ཀྱིས་ཉོན་མོངས་པ་དང་མ་འདྲེས་
པར་དེ་བཞིན་གཤེགས་པ་བདུན་གྱི་མཚན་གཟུང་བར་བྱ། ཉིན་ལན་གསུམ་
མཚན་ལན་གསུམ་དུ་ཡིད་ལ་བྱ། གུས་པས་དད་པར་བྱ། སྐུ་གཟུགས་ཀྱང་བྱ།
མེ་ཏོག་དང་བདུག་པ་དང་མར་མེ་དང་བྱུག་པ་དང་ཞལ་ཟས་དང་རོལ་མོའི་སྒྲ་ལ་
- 293 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
སོགས་པས་མཆོད་པར་བྱ། ཡན་ལག་བརྒྱད་དང་ལྡན་པའི་བསྙེན་གནས་ལ་ཉེ་
བར་གནས་པར་བྱ། ཉིན་བདུན་གཙང་མར་བྱས་ཏེ་ས་ཕྱོགས་གཙང་མར་གནས་
ཤིང་སངས་རྒྱས་ཀྱི་ཞིང་དེར་སྐྱེ་བར་སྨོན་ལམ་གདབ་པར་བྱ། སེམས་ཅན་
ཐམས་ཅད་ལ་བྱམས་པ་དང་སྙིང་རྗེའི་སེམས་སུ་བྱ་ཞེས་བྱ་བ་ལ་སོགས་པ་དང་
གཞན་ཡང་། ཏདྱ་ཐཱ། གྷུ་མེ་གྷུ་མེ། ཨི་མི། ནི་མི་ཧི། མ་ཏི་མ་ཏི། སཔྟ་ཏ་ཐཱ་ག་ཏ་
ས་མཱ་དྷ་དྷིཊྛི་ཏེ། ཨ་ཏི་མ་ཏེ། པཱ་ལེ། པཱ་པཾ་ཤོ་དྷ་ནི། སརྦ་པཱ་པཾ་ནཱ་ཤ་ཡ། མ་མ་
བུདྡྷེ། བུདྡྷཏྟ་མེ། ཨུ་མེ། ཀུ་མེ། བུདྡྷ་ཀྵེ་ཏྲ་པ་རི་ཤོ་དྷ་ནི། དྷ་མེ། ནི་དྷ་མེ། མེ་རུ་
མེ་རུ མེ་རུ་ཤི་ཁ་རེ། སརྦ་ཨ་ཀཱ་ལ་ཀྲྀ་ཏུ་ནི་བཱ་ར་ཎི། བུདྡྷེ་སུ་བུདྡྷེ་བུདྡྷ་ཨ་དྷིཥྛ་
ན༑ རཀྟན་མེ། སརྦ་དེ་བཱ། ས་མེ་ཨ་ས་མེ་ས་མནཱ་ཧ་རནྟ་མེ། སརྦ་བུདྡྷ། བོ་དྷི་
སཏཱ་ནཾ། ཤ་མེ་ཤ་མེ། པྲ་ཤ་མནྟ་མེ་སརྦ་ཨི་ཏུ་པ་དྲ་པ་བྱུ་དྷ་ཡ༔ པཱུ་ར་ཎི་པཱུ་ར་ཎི།
པཱུ་ར་ཡ་མེ། སརྦ་ཨཱ་ཤཱ་ཡ་བེ་ཌཱུརྱ་པྲ་ཏི་བྷཱ་སེ་སརྦ་པཱ་པཾ་ཀྵ་ཡཾ་ཀ་རི་སྭཱ་ཧཱ། བེ་
ཌཱུརྱའི་འོད་ཅེས་བྱ་བའི་གཟུངས་འདི་རིགས་ཀྱི་བུའམ་རིགས་ཀྱི་བུ་མོ་གང་ལ་ལ་
ཞིག་གིས་འདི་འཆང་ངམ་ཀློག་གམ་མཆོད་དམ་ལན་སྟོང་རྩ་བརྒྱད་དུ་བཏོན་ན་དེ་
ལ་དེ་བཞིན་གཤེགས་པ་ཐམས་ཅད་ཀྱིས་དགོངས་པར་འགྱུར། བྱང་ཆུབ་སེམས་
དཔའ་ཐམས་ཅད་ཀྱིས་སེམས་པར་འགྱུར། རྡོ་རྗེ་འཛིན་ཐམས་ཅད་ཀྱི་ཡང་དག་
པར་བསྲུང་བར་འགྱུར། ལྷ་ཐམས་ཅད་དང་བརྒྱ་བྱིན་དང་ཚངས་པ་དང་། རྒྱལ་
པོ་ཆེན་པོ་བཞི་དག་གིས་ཀྱང་ཡོངས་སུ་སྐྱོང་བར་འགྱུར། མཚམས་མེད་པ་ལྔ་ལ་
སོགས་པ་ལས་ཀྱི་སྒྲིབ་པ་ཐམས་ཅད་ཡོངས་སུ་བྱང་བར་འགྱུར། ནད་ཐམས་ཅད་
ཀྱིས་མི་བཏབ་པར་འགྱུར། རིང་དུ་འཚོ་བར་འགྱུར། དུས་མ་ཡིན་པར་འཆི་བའི་
འཇིགས་པ་ཐམས་ཅད་ལས་ཡོངས་སུ་ཐར་བར་འགྱུར། འཆི་བ་དང་དགྲ་དང་
- 294 -



དེ་བཞིན་་གཤེགས་པ་བདུན་གྱི་ཆོ་ག་ལག་ལེན་ལྷན་ཐབས་ཀྱིས་བརྒྱན་པ།
དགོན་པའི་གནོད་པ་དང་འཐབ་པ་དང་རྩོད་པ་དང་འགྱེད་པ་ཐམས་ཅད་རབ་ཏུ་
ཞི་བར་འགྱུར། དགྲ་ཐམས་ཅད་ཀྱི་དབང་དུ་འགྲོ་བར་མི་འགྱུར། ཅི་བསམས་
པའི་བསམ་པ་ཐམས་ཅད་ཡོངས་སུ་རྫོགས་པར་འགྱུར་རོ་ཞེས་ཇི་སྐད་བཀའ་
བསྩལ་ པ་ དེ་ དག་ ཐམས་ ཅད་ ཆེ་གེ་མོའི་མལ་དུ་དམིགས་ཡུལ་གང་ཡིན་གྱི་མིང་བཅུག་པ་ལ་
སོགས་པའི་དོན་དུ་མདོ་ལས་བྱུང་བའི་ཆོ་ག་གཞིན་དུ་དེ་བཞིན་གཤེགས་པ་
བདུན་དང་སྟོན་པ་བདེ་བར་གཤེགས་པ་རྣམས་ གདན་འཛོམ་པའི་སྤྱན་སྔར་
མཆོད་ཅིང་སྨོན་ལམ་གསོལ་བ་དང་གཟུངས་སྔགས་བཟླས་པས་ཅི་ལྟར་བྱིན་
གྱིས་བརླབས་ཤིང་བཀའ་བསྩལ་པ་བཞིན་དུ་བྱིན་གྱིས་བརླབས་ཤིང་ཕན་ཡོན་ཇི་
སྐད་བཀའ་བསྩལ་པ་ཐམས་ཅད་བདག་ཅག་ལ་སོགས་པའི་སེམས་ཅན་ཐམས་
ཅད་ཀྱིས་འཕྲལ་དུ་ཐོབ་པར་མཛད་ཅིང་བསྩལ་བར་ཅི་གནང་། །
མ་རིག་མུན་སེལ་སྒྲོན་མེའི་མཆོག །སྡུག་བསྔལ་ནད་སེལ་སྨན་གྱི་ཕུལ།།
དམ་ཆོས་དཀོན་མཆོག་ཐམས་ཅད་ལ། །ཕྱག་འཚལ་མཆོད་ཅིང་སྐྱབས་སུ་
མཆི། །ལན་བདུན་བཟླ། སྐབས་འདིར་ གོང་བཞིན་མཆོད་པ་ཅི་འབྱོར་ པ་ དབུལ། དེ་ བཞིན་
གཤེགས་པའི་བཀའ་ཡང་དག་པ་ཚད་མར་གྱུར་པ། འགྱུར་བ་མི་མངའ་བ་དེས་
བདག་ཅག་ལ་བདེན་པ་མངོན་སུམ་དུ་བསྟན་པར་ཅི་གནང་། བྱང་ཆུབ་སེམས་
དཔའ་སེམས་དཔའ་ཆེན་པོ་འཕགས་པ་འཇམ་དཔལ་གཞོན་ནུར་གྱུར་པ་ཐུགས་
དྲི་མ་དང་སྐྱོན་ཐམས་ཅད་དང་བྲལ་བ། སྐུ་ཡོན་ཏན་དྲི་མ་མེད་པའི་ཚོགས་ཀྱི་
འོད་ཟེར་གྱིས་བརྒྱན་པའི་ཞབས་རྟེན་གྱི་པདྨ་ལ་ལྷ་དང་མི་དང་ལྷ་མ་ཡིན་དང་ཀླུ་
དང་རིག་སྔགས་འཆང་རྣམས་ཀྱི་ཐོར་ཚུགས་དང་ཅོད་པན་གྱིས་གཏུགས་པ། ངན་
སོང་གི་འགྲོ་བ་སྣ་ཚོགས་འཇོམས་པ་ལ་ཕྱག་འཚལ་ལོ། །མཆོད་དོ་སྐྱབས་སུ་
- 295 -



--
-
-
-
-
མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
མཆིའོ། །ལན་བདུན་བཟླ། སྐབས་འདིར་གོང་བཞིན་མཆོད་པ་ཅི་འབྱོར་པ་དབུལ།
བཅོམ་ལྡན་འདས་འཕགས་པ་འཇམ་དཔལ་དུས་ངན་པའི་སེམས་ཅན་
ལས་ཀྱི་སྒྲིབ་པ་སྣ་ཚོགས་ཀྱིས་བསྒྲིབས་པ། ནད་སྣ་ཚོགས་ཀྱིས་གཟིར་བ། མྱ་
ངན་དང་སྡུག་བསྔལ་སྣ་ཚོགས་ཀྱིས་གཙེས་པ། ལྟ་བ་ངན་བ་སྣ་ཚོགས་ཀྱི་
བསྒྲིབས་པ། ལམ་དང་ས་དམན་པར་འོག་ནས་འོག་ཏུ་ལྟུང་བར་འགྱུར་བའི་
སེམས་ཅན་རྣམས་ལ་ཐུགས་བརྩེ་བར་དགོངས་ཏེ་གང་ཐོས་པ་ཙམ་གྱིས་ཅི་ནས་
ཀྱང་བླ་ན་མེད་པའི་བྱང་ཆུབ་ལས་ཕྱིར་མི་ལྡོག་པར་འགྱུར་བ་དང་སྡིག་པ་དང་
ལས་ཀྱི་སྒྲིབ་པ་ཐམས་ཅད་ཡོངས་སུ་བྱང་ཞིང་བས་བར་འགྱུར་བ་དང་བདུད་
སྡིག་ཅན་གྱིས་མི་བརྫི་བར་འགྱུར་བ་དང་གནོད་པ་དང་མི་བདེ་བ་ཐམས་ཅད་
རབ་ཏུ་ཞི་བར་འགྱུར་བ་དང་འདོད་དགུའི་རེ་བ་རྫོགས་ཤིང་བསམ་པ་ཐམས་ཅད་
ཡིད་བཞིན་དུ་འགྲུབ་པར་འགྱུར་བའི་དེ་བཞིན་གཤེགས་པ་བདུན་གྱི་མཚན་དང་
སྔོན་གྱི་སྨོན་ལམ་གྱི་ཁྱད་པར་རྒྱས་པའི་མདོ་སྡེ། སྟོན་པ་བཅོམ་ལྡན་འདས་ཤཱཀྱ་
ཐུབ་པ་ལ་དམིགས་ཀྱིས་ཞུ་བ་མཛད་ཅིང་གདན་འཛོམ་པའི་དབུས་སུ་འདི་སྐད་
ཅེས་བཅོམ་ལྡན་འདས་སླད་མའི་ཚེ་སླད་མའི་དུས་ན། གང་དག་མདོ་སྡེ་འདི་
འཆང་བ་དང་གཞན་དག་ལ་ཡང་རྒྱ་ཆེར་ཡང་དག་པར་སྟོན་པ་དང་ཡི་གེར་འབྲི་
བ་དང་འབྲིར་སྩོལ་བ་དང་གླེགས་བམ་དུ་བྲིས་ཏེ་མེ་ཏོག་དང་བདུག་པ་དང་སྤོས་
དང་ཕྲེང་བ་དང་བྱུག་པ་དང་གདུགས་དང་རྒྱལ་མཚན་རྣམས་ཀྱིས་བཀུར་སྟིར་
བགྱིད་པའི་རིགས་ཀྱི་བུའམ་རིགས་ཀྱི་བུ་མོ་དེ་དག་ལ་བདག་གིས་དེ་བཞིན་
གཤེགས་པ་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་དེའི་མཚན་རྣམ་པ་སྣ་ཚོགས་སུ་
བསྒྲག་པར་བགྱིའོ། །ཐ་ན་རྨི་ལམ་དུ་ཡང་སངས་རྒྱས་ཀྱི་མཚན་རྣ་ལམ་དུ་ཉེ་བར་
- 296 -



，
，
，，
དེ་བཞིན་གཤེགས་པ་བདུན་གྱི་ཆོ་ག་ལག་ལེན་ལྷན་ཐབས་ཀྱིས་བརྒྱན་པ།
བསྒྲུབ་པར་བགྱིའོ། །ཚོན་སྣ་ལྔ་པའི་རས་ཀྱིས་དཀྲིས་ཏེ་ཕྱོགས་གཙང་མར་
བཞག་ན་གང་ན་མདོ་སྡེ་འདི་གནས་པ་དེར་རྒྱལ་པོ་ཆེན་པོ་བཞི་འཁོར་དང་
བཅས་པ་དང་ལྷ་བྱེ་བ་ཁྲག་ཁྲིག་བརྒྱ་སྟོང་གཞན་ཡང་མཆིས་པར་འགྱུར། མདོ་
སྡེ་འཛིན་པ་དེ་དག་དུས་མ་ལགས་པར་འཆི་བར་མི་འགྱུར། སུས་ཀྱང་མདངས་
འཕྲོག་པར་མི་ནུས་ཏེ་ཕྲོགས་ན་ཡང་སླར་འཕྲོག་པར་འགྱུར་རོ་ཞེས་བགྱི་བ་ལ་
སོགས་པ་གསུངས་ཤིང་འཕགས་པའི་བཀའ་ཡང་དག་པ་ཚད་མར་གྱུར་པས་ཞལ་
གྱིས་བཞེས་པ་བཞིན་དུ་དེང་འདིར་ཡང་མཆོད་པའི་ཚོགས་སྦྱར་བའི་ཕོ་བྲང་གི་
དཀྱིལ་འཁོར་འདིར་བཞུགས་ཏེ་མཆོད་པ་བཞེས་ཤིང་དེ་བཞིན་གཤེགས་པ་
གདན་འཛོམ་པ་ལ་ཐུགས་དམ་ལས་གླེངས་ཏེ་བསྐུལ་བ་དང་མདོ་སྡེའི་ཆོ་ག་
རྫོགས་པར་བསྐང་བའི་འཕྲིན་ལས་མཛད་དེ་མདོ་སྡེ་འདི་ལས་ཕན་ཡོན་ཇི་སྐད་
བཀའ་བསྩལ་པ་ཐམས་ཅད་བདག་ཅག་ལ་སོགས་པ་སེམས་ཅན་ཐམས་ཅད་
ཀྱིས་འཕྲལ་དུ་ཐོབ་པར་བྱིན་གྱིས་བརླབ་ཅིང་བསྩལ་བར་ཅི་གནང་། བྱང་ཆུབ་
སེམས་དཔའ་སེམས་དཔའ་ཆེན་པོ་འཕགསས་པ་སྐྱབས་གྲོལ་ལ་ཕྱག་འཚལ་ལོ།།
མཆོད་དོ་སྐྱབས་སུ་མཆིའོ། །ལན་བདུན་བཟླ། སྐབས་ འདིར་ གོང་བཞིན་ མཆོད་ པ་ཅི་འབྱོར་ བ་
དབུལ། བཅོམ་ལྡན་འདས་འཕགས་པ་སྐྱབས་གྲོལ་དུས་ངན་པའི་སེམས་ཅན་
ཕོངས་ཤིང་སྡུག་བསྔལ་བ་རྣམས་ལ་ཐུགས་བརྩེ་བར་དགོངས་ཏེ་སྟོན་པ་བཅོམ་
ལྡན་འདས་གདན་འཛོམ་པའི་སྤྱན་སྔར་འདི་སྐད་དུ་བཙུན་པ་བཅོམ་ལྡན་འདས་
སླད་མའི་ཚེ་སླད་མའི་དུས་ན་སེམས་ཅན་བྲོ་ནད་སྣ་ཚོགས་ཀྱིས་ལུས་ཡོངས་སུ་
གཟིར་ཏེ་ཡུན་རིང་བྲོ་ནད་ཀྱིས་ལུས་ཀྱི་ཤ་བས་ཤིང་བཀྲེས་པ་དང་སྐོམ་པས་གྲེ་
བ་དང་མཆུ་ནི་སྐམ། འགུམ་པ་ལ་ནི་མངོན་དུ་ཕྱོགས། མཛའ་བཤེས་དང་ཉེ་དུ་
- 297 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
དང་སྣག་གི་གཉེན་མཚམས་དུ་བ་རྣམས་ཀྱིས་ནི་བསྐོར། ཕྱོགས་རྣམས་ནི་མུན་
པར་མཐོང་། གཤིན་རྗེའི་མི་རྣམས་ཀྱིས་ནི་དྲངས་ཏེ་དེའི་ལུས་འདི་ན་ཉལ་ཡང་
རྣམ་པར་ཤེས་པ་ཆོས་ཀྱི་རྒྱལ་པོ་གཤིན་རྗེའི་མདུན་དུ་ཁྲིད་ཅིང་མི་དེ་དང་ལྷན་
ཅིག་སྐྱེས་པའི་ལྷ་སླད་བཞིན་འབྲང་པ་གང་ལགས་པ་དེས་དགེ་བའམ་མི་དགེ་བ་
བགྱིས་པ་དེ་དག་ཐམས་ཅད་ལེགས་པར་ཡི་གེར་བྲིས་ནས་ཆོས་ཀྱི་རྒྱལ་པོ་
གཤིན་རྗེ་ལ་ཕུལ་བ་དང་ཆོས་ཀྱི་རྒྱལ་པོ་གཤིན་རྗེས་དེ་ལ་དྲིས་ཤིང་བརྟགས་
ནས་དགེ་བའམ་མི་དགེ་བ་ཇི་ལྟར་བགྱིས་བ་དེ་བཞིན་དུ་བསྒོ་བ་ལ། གང་དག་
ནད་པ་དེའི་དོན་དུ་བཅོམ་ལྡན་འདས་དེ་བཞིན་གཤེགས་པ་སྨན་གྱི་བླ་བཻ་ཌཱུརྱའི་
འོད་ཀྱི་རྒྱལ་པོ་དེ་ལ་སྐྱབས་སུ་མཆི་ཞིང་འདི་འདྲ་བའི་སྦྱོར་བས་མཆོད་པ་བགྱིད་
ན་དེའི་རྣམ་པར་ཤེས་པ་སླར་ལྡོག་ཅིང་རྨི་ལམ་རྨིས་པ་བཞིན་དུ་བདག་ཉིད་ཀྱིས་
འཚལ་བའི་གནས་དེར་མཆིས་ཏེ་ཡང་ན་ནི་གདུགས་བདུན། ཡང་ན་ནི་གདུགས་
ཉི་ཤུ་རྩ་གཅིག ཡང་ན་ནི་གདུགས་སུམ་ཅུ་རྩ་ལྔ། ཡང་ན་ནི་གདུགས་བཞི་བཅུ་
རྩ་དགུ་ལ་དེའི་རྣམ་པར་ཤེས་པ་སླར་ལྡོག་ཅིང་དྲན་པ་རྙེད་པ་དགེ་བ་དང་མི་དགེ་
བའི་ལས་ཀྱི་རྣམ་པར་སྨིན་པ་བདག་ཉིད་ཀྱི་མངོན་སུམ་དུ་གྱུར་ཏེ་སྲོག་གི་སླད་དུ་
ཡང་སྡིག་པའི་ལས་མི་བགྱིད་དོ། །
མཆོད་པའི་སྦྱོར་བ་ནི་བཙུན་པ་ཀུན་དགའ་བོ་གང་དག་ནད་ཆེན་པོ་ལས་
ཡོངས་སུ་ཐར་བར་འདོད་པ་དེ་དག་གིས་ནད་པ་དེའི་དོན་དུ་ཉིན་བདུན་མཚན་
བདུན་དུ་ཡན་ལག་བརྒྱད་དང་ལྡན་པའི་གསོ་སྦྱོང་གི་སྡོམ་པ་བླང་བར་བྱ། དགེ་
སློང་གི་དགེ་འདུན་ལ་ཟས་དང་སྐོམ་རྣམས་དང་ཡོ་བྱད་ཐམས་ཅད་ཀྱིས་ཅི་ནུས་
སུ་མཆོད་པ་དང་རིམ་གྲོ་བྱ། ཉིན་ལན་གསུམ་མཚན་ལན་གསུམ་དུ་བཅོམ་ལྡན་
- 298 -



-
---
-
དེ་བཞིན་གཤེགས་པ་བདུན་གྱི་ཆོ་ག་ལག་ལེན་ལྷན་ཐབས་ཀྱིས་བརྒྱན་པ།
འདས་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་དེའི་མཚན་ཡིད་ལ་བྱ། མདོ་སྡེ་འདི་
ཡང་ལན་བཞི་བཅུ་རྩ་དགུར་གདོན་པར་བྱའོ། །ཞག་བཞི་བཅུ་རྩ་དགུར་མར་མེ་
བུད་པར་བྱའོ། །སྐུ་གཟུགས་བདུན་བྱའོ། །སྐུ་གཟུགས་རེ་རེའི་སྤྱན་སྔར་མར་མེ་
བདུན་བདུན་བཞག མར་མེ་རེ་རེའི་ཚད་ཀྱང་ཤིང་རྟའི་འཕང་ལོ་ཙམ་དུ་བྱས་ཏེ་
ཅི་ནས་ཀྱང་ཞག་བཞི་བཅུ་རྩ་དགུར་མར་མེ་མི་ཟད་པར་བྱའོ། །ཚོན་སྣ་ལྔ་པའི་
བ་དན་བཞི་བཅུ་རྩ་དགུ་ལས་ལྷག་པར་བྱའོ། །བཙུན་པ་ཀུན་དགའ་པོ་རྒྱལ་
པོ་རྒྱལ་རིགས་སྤྱི་བོ་ནས་དབང་བསྐུར་བ་རྣམས་ལ་ནད་ཀྱི་གནོད་པ་དང་རང་
ངམ་ ཕ་རོལ་གྱི་དམག་ཚོགས་ཀྱི་གནོད་པའམ་རྒྱུ་སྐར་ རམ་གཟའ་ཟླ་བའམ་
གཟའ་ཉི་མའི་གནོད་པའམ་དུས་མ་ཡིན་པའི་རླུང་ངམ་ཆར་རམ་ཐན་པའི་གནོད་
པ་ཡང་རུང་གནོད་པ་དང་ནད་འགོ་བའམ་འཁྲུག་པ་ཞིག་ཉེ་བར་གནས་པར་གྱུར་
ན༑ རྒྱལ་པོ་རྒྱལ་རིགས་སྤྱི་བོ་ནས་དབང་བསྐུར་པ་དེས་སེམས་ཅན་ཐམས་ཅད་
ལ་བྱམས་པའི་སེམས་སུ་བྱ། བཙོན་དུ་བཟུང་བ་རྣམས་བཏང་བར་བྱ་ཞིང་གོང་དུ་
སྨོས་པ་བཞིན་དུ་བཅོམ་ལྡན་འདས་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་དེ་ལ་དེ་
ལྟ་བུའི་མཆོད་པ་བྱས་ན། རྒྱལ་པོ་དེའི་དགེ་བའི་རྩ་བ་དང་བཅོམ་ལྡན་འདས་
སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་དེའི་སྔོན་གྱི་སྨོན་ལམ་གྱི་ཁྱད་པར་གྱིས་ཡུལ་
བདེ་བ་དང་ལོ་ལེགས་པ་དང་ཆར་ཆུ་དུས་སུ་ལྡང་ཞིང་ལོ་ཏོག་འགྲུབ་པར་འགྱུར།
ཡུལ་དེ་ན་གནས་པའི་སེམས་ཅན་ཐམས་ཅད་ཀྱང་ནད་མེད་པ་དང་བདེ་བ་དང་
མཆོག་ཏུ་དགའ་བ་མང་བར་འགྱུར། ཡུལ་དེར་གནོད་སྦྱིན་དང་སྲིན་པོ་དང་འབྱུང་
པོ་དང་ཤ་ཟ་མ་རུངས་པས་སེམས་ཅན་རྣམས་ལ་འཚེ་བར་མི་འགྱུར། ལྟས་ངན་
པ་ཐམས་ཅད་མཐོང་བར་མི་འགྱུར། རྒྱལ་པོ་དེའི་ཚེ་དང་མདོག་དང་སྟོབས་དང་
- 299 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
དབང་ཕྱུག་རྣམས་མངོན་པར་འཕེལ་བར་འགྱུར་རོ་ཞེས་བགྱི་བ་ལ་སོགས་པ་
བཀའ་བསྩལ་པ་གསུངས་ཤིང་འཕགས་པའི་བཀའ་ཡང་དག་པ་ཚད་མར་གྱུར་
པས་ཞལ་གྱིས་བཞེས་པ་བཞིན་དུ་དེང་འདིར་ཡང་མཆོད་པའི་ཚོགས་སྦྱར་བའི་ཕོ་
བྲང་གི་དཀྱིལ་འཁོར་འདིར་བཞུགས་ཏེ་མཆོད་པ་བཞེས་ཤིང་དེ་བཞིན་གཤེགས་
པ་གདན་འཛོམ་པ་ལ་ཐུགས་དམ་ལས་གླེངས་ཏེ་བསྐུལ་བ་དང་མདོ་སྡེའི་ཆོ་ག་
རྫོགས་པར་བསྐང་བའི་འཕྲིན་ལས་མཛད་དེ། མདོ་སྡེ་འདི་ལས་ཕན་ཡོན་ཇི་སྐད་
བཀའ་བསྩལ་པ་ཐམས་ཅད་བདག་ཅག་ལ་སོགས་པའི་སེམས་ཐམས་ཅད་ཀྱིས་
ཐོབ་པར་བྱིན་གྱིས་བརླབ་ཅིང་བསྩལ་བར་ཅི་གནང་། །
བྱང་ཆུབ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེ་ལ་ཕྱག་འཚལ་
ལོ། །མཆོད་དོ་སྐྱབས་སུ་མཆིའོ། །ཚངས་པ་དང་ལྷའི་དབང་པོ་བརྒྱ་བྱིན་དང་
རྒྱལ་པོ་ཆེན་པོ་ཡུལ་འཁོར་སྲུང་དང་འཕགས་སྐྱེས་པོ་དང་མིག་མི་བཟང་དང་ཀུ་
བེ་ར་ལ་སོགས་པ་དམ་པའི་ཆོས་སྐྱོང་བའི་ལྷའི་དགེ་བསྙེན་ཐམས་ཅད་ལ་ཕྱག་
འཚལ་ ལོ། །མཆོད་ དོ་ སྐྱབས་ སུ་ མཆིའོ། །ལན་བདུན་བཟླ། སྐབས་འདིར་གོང་བཞིན་མཆོད་
པ་ཅི་འབྱོར་པ་དབུལ། བྱང་ཆུབ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེ་དང་
ཚངས་པ་དང་ལྷའི་དབང་པོ་བརྒྱ་བྱིན་དང་རྒྱལ་པོ་ཆེན་པོ་ཡུལ་འཁོར་སྲུང་དང་
འཕགས་སྐྱེས་པོ་དང་མིག་མི་བཟང་དང་ཀུ་བེ་ར་ལ་སོགས་པ་དམ་པའི་ཆོས་སྐྱོང་
བའི་ལྷའི་དགེ་བསྙེན་ཆེན་པོ་རྣམས་ཀྱིས་ཇི་ལྟར་སྔོན་གདན་འཛོམ་པ་ཆེན་པོའི་
སྤྱན་སྔར་ལྷའི་ཚིག་བདེན་པས་མདོང་གསོལ་དུ་གསུང་གཅིག་ཁོ་ནར་འདི་སྐད་
ཅེས་བཅོམ་ལྡན་འདས་བདག་ཅག་གིས་དེ་བཞིན་གཤེགས་པ་བདུན་གྱི་སྔོན་གྱི་
སྨོན་ལམ་གྱི་ཁྱད་པར་རྒྱས་པ་ཡང་ཐོས། དེ་བཞིན་གཤེགས་པ་རྣམས་ཀྱང་མངོན་
- 300 -



དེ་བཞིན་གཤེགས་པ་བདུན་གྱི་ཆོ་ག་ལག་ལེན་ལྷན་ཐབས་ཀྱིས་བརྒྱན་པ། །
དུ་མཐོང་སྟེ་མཆོད་པ་བགྱིས་སོ། །ཡང་བཅོམ་ལྡན་འདས་ས་ཕྱོགས་གང་ན་དེ་
བཞིན་གཤེགས་པ་རྣམས་ཀྱི་མཚན་དང་གཟུངས་ཀྱི་ཚིག་འདི་དག་སྤྱོད་པ་དེར་
བདག་ཅག་གཡོག་དང་བཅས་ཏེ་མཆི་བར་བགྱིའོ། །རིགས་ཀྱི་བུའམ་རིགས་ཀྱི་
བུ་མོ་གང་ཞིག་འཆང་བ་དང་ཀློག་པ་དང་མཆོད་པར་བགྱིད་པ་དང་ཡི་གེར་འབྲི་
བ་དང་ཡི་གེ་འབྲིར་སྩོལ་བ་དེར་བདག་ཅག་མཐུན་པར་ལྷན་ཅིག་ཏུ་མཆིས་ཏེ་
རིགས་ཀྱི་བུའམ་རིགས་ཀྱི་བུ་མོའམ་རྒྱལ་པོའམ་རྒྱལ་པོའི་བློན་པོ་མདོ་སྡེའི་
དབང་པོ་འཛིན་པ་དང་འབྲི་བ་དེ་ལ་དེ་བཞིན་གཤེགས་པའི་བྱིན་གྱིས་བརླབས་
ཀྱིས་བསྲུང་བར་བགྱིའོ། །གྲོང་དང་གྲོང་ཁྱེར་དང་ཕྱོགས་ཀྱང་ཡོངས་སུ་བསྐྱང་
བར་བགྱིའོ། །འཆི་བ་དང་དགྲ་དང་དགོན་པའི་གནོད་པ་དང་ནད་ཐམས་ཅད་
རབ་ཏུ་ཞི་བར་བགྱིའོ། །བདག་ཅག་ནི་དེ་བཞིན་གཤེགས་པ་དང་སེམས་ཅན་
ཐམས་ཅད་ལ་བྱམས་པ། བྱས་པ་གཟོ་བ་ལགས་ཏེ་དུས་མ་ལགས་པར་འགུམ་པ་
ཐམས་ཅད་བཟློག་པར་བགྱིའོ། །འཐབ་པ་དང་འཐབ་མོ་དང་རྩོད་པ་དང་འགྱེད་
པ་ཐམས་ཅད་རབ་ཏུ་ཞི་བར་བགྱིའོ། །ཇི་ལྟར་བསམས་པ་ཡིད་བཞིན་དུ་འགྲུབ་
པ་དང་སེམས་དང་ལུས་བདེ་ཞིང་ལོངས་སྤྱོད་དང་དབང་ཕྱུག་དང་ནོར་དང་འབྲུ་
རྣམས་འཕེལ་བར་བགྱིའོ། །ཐམས་ཅད་དུ་བསྲུང་བར་བགྱིའོ། །བཅོམ་ལྡན་
འདས་བདག་ཅག་རང་རང་གིས་བྲོ་བོར་བ་དང་དམ་བཅས་པ་འདི་དག་རིགས་ཀྱི་
བུའམ་རིགས་ཀྱི་བུ་མོ་དེས་རྗེས་སུ་དྲན་པར་བགྱིའོ། །ཏདྱ་ཐཱ། ཨ་གྷི། ཏ་ར་ཧཱུཾ།
མ་མ་གླུ། གླུ་རེ། ཧཱ་ཧུ་ཧེ། མ་མྲ་སྲ་མ། ཛུ་ཛུ་རི། ཛུ་རི་སྭཱ་ཧཱ། གང་ལ་ལ་ཞིག་དེ་
བཞིན་གཤེགས་པའི་མཚན་རྣམས་དང་གཟུངས་ཀྱི་ཚིག་འདི་དག་འཆང་བ་དང་
ཀློག་པ་དང་ཡི་གེར་འབྲི་བ་དང་ཡི་གེར་འབྲིར་སྩོལ་བ་དང་རབ་ཏུ་གུས་པས་
- 301-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
མཆོད་པར་བགྱིད་པ་དེ་དག་ངན་སོང་གསུམ་དུ་མི་མཆི་བར་རིག་པར་བགྱི་སྟེ་དེ་
ནི་བླ་ན་མེད་པ་ཡང་དག་པར་རྫོགས་པའི་སངས་རྒྱས་ལས་སླར་མི་ལྡོག་པར་
འགྱུར། ཇི་ལྟར་འཚལ་བའི་སངས་རྒྱས་ཀྱི་ཞིང་དེ་དག་ཏུ་སྐྱེ་བར་འགྱུར། དེ་
བཞིན་གཤེགས་པ་མཐོང་བར་འགྱུར། ཚེ་རབས་དྲན་པར་འགྱུར། ཏིང་ངེ་འཛིན་
དང་གཟུངས་ཀྱང་ཐོབ་པར་འགྱུར་རོ་ཞེས་གསུངས་ཤིང་ཞལ་གྱིས་བཞེས་པ་དང་
དེ་ནས་བྱང་ཆུབ་སེམས་དཔའ་ཕྱག་ན་རྡོ་རྗེས་དེ་བཞིན་གཤེགས་པ་དེ་དག་ལ་
འདི་སྐད་ཅེས་གང་མདོ་སྡེའི་དབང་པོ་འཛིན་པ་དེ་དག་གི་དོན་དུ་བདག་གིས་
གཟུངས་ཀྱི་གསང་སྔགས་ཀྱི་གཞི་རྣམས་བསྩལ་བར་བགྱི། དགོངས་སུ་གསོལ།
ཡང་དག་པར་རྫོགས་པའི་སངས་རྒྱས་བདུན་པོ་དེ་དག་ལ་ཕྱག་འཚལ་ལོ། །རྡོ་རྗེ་
འཛིན་ཐམས་ཅད་ལ་ཕྱག་འཚལ་ལོ། །ཏདྱ་ཐཱ། ཨོཾ་བཛྲ་བཛྲ། མ་ཧཱ་བཛེ། བཛྲ་པཱ་
ཤ་དྷཱ་ར་ཎཱི། ས་མ་ས་མ། ས་མན་ཏ། ཨ་པྲ་ཏི་ཧ་ཧ་བཛེ། ཤ་མ་ཤ་མ། པྲ་ཤ་མནྟ།
སརྦ་བྱཱ་དྷ་ཡཿ ཀུ་རུ་ཀུ་རུ་སརྦ་ཀམ་ཎི། ས་མ་ཡ་མ་ནུ་སྨ་ར། བྷ་ག་བཱན་བཛྲ་པཱ་
ཎི། སརྦ་ཨཱ་ཤཱ་མ་མེ་པ་རི་པཱུ་ར་ཡ་སྭཱ་ཧཱ། བཅོམ་ལྡན་འདས་གང་ལ་ལ་ཞིག་དེ་
བཞིན་གཤེགས་པ་འདི་དག་གི་མཚན་དང་སྔོན་གྱི་སྨོན་ལམ་གྱི་ཁྱད་པར་རྒྱས་པ་
དང་ཆོས་ཀྱི་རྣམ་གྲངས་འདི་འཆང་བ་དང་ཀློག་པ་དེའི་རེ་བ་ཐམས་ཅད་བདག་
གིས་ཡོངས་སུ་བསྐང་བར་བགྱིའོ། །དོན་ཐམས་ཅད་ཡོངས་སུ་བསྒྲུབ་པར་
བགྱིའོ། །གལ་ཏེ་དེས་བདག་མཐོང་བར་འཚལ་ན་ཆོས་ཀྱི་རྣམ་གྲངས་འདི་ཡི་
གེར་འབྲིར་བསྩལ་བར་བགྱི། དེ་བཞིན་གཤེགས་པ་འདི་དག་གི་སྐུ་གཟུགས་
བདུན་ཡང་བགྱི། རྡོ་རྗེ་འཛིན་ཡང་སྐུ་གདུང་དང་བཅས་པར་བགྱི། དེ་བཞིན་
གཤེགས་པ་དེ་དག་ལ་ཡང་ཇི་སྐད་གོང་དུ་སྨོས་པ་བཞིན་དུ་སྤོས་དང་བདུག་པ་
- 302 -
-



དེ་བཞིན་གཤེགས་པ་བདུན་གྱི་ཆོ་ག་ལག་ལེན་ལྷན་ཐབས་ཀྱིས་བརྒྱན་པ།
མར་མེ་དང་ཕྲེང་བ་དང་རྒྱན་དང་རོལ་མོའི་སྒྲ་དང་སིལ་སྙན་དང་ཕེག་རྡོབ་པ་
རྣམས་ཀྱིས་མཆོད་དེ་བསྐོར་བར་བགྱི། གཟུངས་ཀྱི་གསང་སྔགས་ཀྱི་གཞི་འདི་
དག་ཀྱང་གདོན་པར་བགྱི། སེམས་ཅན་ཐམས་ཅད་ལ་ཡང་ཕན་པའི་སེམས་དང་
བྱམས་པའི་སེམས་སུ་བགྱི། འཕགས་པའི་ལམ་ཡན་ལག་བརྒྱད་པའི་བསྙེན་
གནས་ལ་གནས་ཏེ་ལན་གསུམ་ཁྲུས་བགྱི་ཞིང་གོས་ལན་གསུམ་བརྗེ་བར་བགྱི།
ཚེས་བརྒྱད་ནས་བརྩམས་ཏེ་ཟླ་བ་ཕྱི་མ་བཅོ་ལྔ་ཉའི་བར་དུ་ཉིན་གཅིག་བཞིན་
རིག་སྔགས་ལན་བརྒྱ་རྩ་བརྒྱད་བཟླས་ན་དེ་ལ་བདག་གིས་རྨི་ལམ་དུ་མཐོང་བ་
བསྩལ་བར་བགྱི། འབེལ་བའི་བཀའ་མཆིད་ཀྱང་བགྱི། རེ་བ་ཐམས་ཅད་ཀྱང་
ཡོངས་སུ་བསྐང་བར་བགྱིའོ་ཞེས་བྱ་བ་ལ་སོགས་པ་འཕགས་པའི་བཀའ་མི་
འགྱུར་བ་ཚད་མར་གྱུར་པས་ཞལ་གྱིས་བཞེས་པ་བཞིན་དུ་དེང་འདིར་ཡང་མཆོད་
པའི་ཚོགས་སྦྱར་བའི་ཕོ་བྲང་གི་དཀྱིལ་འཁོར་འདིར་བཞུགས་ཏེ་མཆོད་པ་བཞེས་
ཤིང་གདན་འཛོམ་པས་མདོ་སྡེའི་ཆོ་ག་ཡོངས་སུ་རྫོགས་པར་བསྐང་བའི་འཕྲིན་
ལས་མཛད་དེ་ཕན་ཡོན་ཇི་སྐད་བཀའ་བསྩལ་པ་ཐམས་ཅད་བདག་ཅག་ལ་
སོགས་པ་སེམས་ཅན་ཐམས་ཅད་ཀྱིས་ཐོབ་པར་བྱིན་གྱིས་བརླབ་པར་ཅི་གནང་།
ལྷག་པར་ཡང་དེ་བཞིན་གཤེགས་པ་བདུན་གྱི་སྔོན་གྱི་སྨོན་ལམ་གྱི་ཁྱད་པར་རྒྱས་
པའི་མདོ་ལ་སོགས་པ་གསུང་རབ་དམ་པའི་ཆོས་ཡུན་རིང་དུ་རྒྱས་པར་བགྱི་བ་
དང༌། སྒོ་ཐམས་ཅད་ནས་ཆོས་སྤྱོད་པ་རྣམས་ལ་བར་ཆད་དང་བགེགས་སུ་གྱུར་
པ་དང་བདུད་ཀྱི་ཕྱོགས་སུ་གྱུར་པ་ཐམས་ཅད་དང་ཡུལ་ཕྱོགས་སུ་མི་ནད་དང་
ཕྱུགས་ནད་གཏོང་བ་དང་ཐན་པ་དང་སད་དང་སེར་བ་ལ་སོགས་པས་ལོ་ཐོག་མ་
རུངས་པར་བགྱིད་པ་དང་གནོད་པ་དང་མཚན་མ་ངན་པ་དང་བཀྲ་མི་ཤིས་པ་མང་
- 303 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
པོ་སྟོན་ཞིང་སེམས་ཅན་ལ་སྡང་བར་སེམས་པའི་གདོན་བགེགས་རིགས་ཐ་དད་
པ་མང་པོ་ཡུལ་ཕྱོགས་འདི་ན་རྒྱུ་ཞིང་གནས་པ་ཅི་མཆིས་པ་ཐམས་ཅད་དང་ཆེ་གེ་
མོའི་མལ་དུ་དམིགས་ཡུལ་གང་ཡིན་གྱི་མིང་བཅུག་པ། ལ་ སྔོན་གྱི་ ལས་ ཀྱིས་བདས་ པའམ་
འཕྲལ་གྱི་རྐྱེན་ལས་བྱུང་བའམ་ཡུལ་ཕྱོགས་དང་ཕ་ཚན་དང་རིགས་རྒྱུད་ཀྱི་སྲི་
ཅན་དུ་གྱུར་པ་ཡང་རུང་སྟེ་ཆེ་གེ་མོའི་མལ་དུ་དམིགས་ཡུལ་གང་ཡིན་གྱི་མིང་
བཅུག་པའི། ལུས་དང་སྲོག་དང་ཆབ་སྲིད་དང་དབང་ཕྱུག་དང་འཁོར་དང་ཡོ་བྱད་
ལ་སོགས་པ་གང་ཡང་རུང་བ་ལ་ཅི་ཡང་རུང་བའི་སྒོ་ནས་གནོད་པ་བགྱིད་པའི་
གདོན་བགེགས་རིགས་ཅི་མཆིས་པ་ཐམས་ཅད་གང་ལ་གང་འཚམ་པའི་ཐབས་
ཀྱིས་གདུལ་ཞིང་འཁོན་དང་གནོད་པའི་བསམ་པ་འདོར་དུ་བསྩལ་ཏེ་ཞི་བ་དང་
དགེ་བ་དང་བྱམས་པའི་བསམ་པ་ཅན་དུ་འགྱུར་ཞིང་སྔོན་ཆད་བཀྲ་མི་ཤིས་པ་
དང་གནོད་པའི་སྦྱོར་བ་ངན་པ་བགྱིས་པ་རྣམས་ཀྱང་འཇིག་ཅིང་འདོར་དུ་བསྩལ།
སླན་ཆད་ཀྱང་གནོད་པའི་བག་ཅི་ཡང་མི་བགྱིད་པར་སོ་སོའི་རིགས་ཀྱི་བྲོ་དམ་
པོས་བསྒག་ཅིང་གདན་འཛོམ་པའི་སྤྱན་སྔར་དམ་ཚིག་ཆེན་པོ་བསྩལ་བའི་འཕྲིན་
ལས་མཛད་པར་ཅི་གནང༌། །
མཐུ་དཔལ་དང་ལྡན་པའི་དགེ་བསྙེན་བཅུ་གཉིས་ལ། གནོད་སྦྱིན་གྱི་སྡེ་
དཔོན་ཆེན་པོ་ཇི་འཇིགས་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །
གནོད་སྦྱིན་གྱི་སྡེ་དཔོན་ཆེན་པོ་རྡོ་རྗེ་ལ་ཕྱག་འཚལ་ལོ། །མཆོད་དོ་སྐྱབས་སུ་
མཆིའོ། །གནོད་སྦྱིན་གྱི་སྡེ་དཔོན་ཆེན་པོ་རྒྱན་འཛིན་ལ་ཕྱག་འཚལ་ལོ། །མཆོད་
དོ་སྐྱབས་སུ་མཆིའོ། །གནོད་སྦྱིན་གྱི་སྡེ་དཔོན་ཆེན་པོ་གཟའ་འཛིན་ལ་ཕྱག་
འཚལ་ལོ། །མཆོད་དོ་སྐྱབས་སུ་མཆིའོ། །གནོད་སྦྱིན་གྱི་སྡེ་དཔོན་ཆེན་པོ་རླུང་ལ་
- 304 -



-
དེ་བཞིན་གཤེགས་པ་བདུན་གྱི་ཆོ་ག་ལག་ལེན་ལྷན་ཐབས་ཀྱིས་བརྒྱན་པ།
ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །གནོད་སྦྱིན་གྱི་སྡེ་དཔོན་ཆེན་པོ་
གནས་བཅས་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །གནོད་སྦྱིན་གྱི་སྡེ་
དཔོན་ཆེན་པོ་དབང་འཛིན་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །
གནོད་སྦྱིན་གྱི་སྡེ་དཔོན་ཆེན་པོ་གཏུང་འཛིན་ལ་ཕྱག་འཚལ་ལོ། །མཆོད་དོ་
སྐྱབས་སུ་མཆིའོ། །གནོད་སྦྱིན་གྱི་སྡེ་དཔོན་ཆེན་པོ་སྨྲ་འཛིན་ལ་ཕྱག་འཚལ་ལོ།།
མཆོད་དོ་སྐྱབས་སུ་མཆིའོ། །གནོད་སྦྱིན་གྱི་སྡེ་དཔོན་ཆེན་པོ་བསམ་འཛིན་ལ་
ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །གནོད་སྦྱིན་གྱི་སྡེ་དཔོན་ཆེན་པོ་
གཡོ་བ་འཛིན་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །གནོད་སྦྱིན་གྱི་
སྡེ་དཔོན་ཆེན་པོ་རྫོགས་བྱེད་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །
སྐབས་འདིར་གོང་བཞིན་མཆོད་པ་དབུལ། མཐུ་དཔལ་དང་ལྡན་པའི་དགེ་བསྙེན་གནོད་
སྦྱིན་གྱི་སྡེ་དཔོན་ཆེན་པོ་བཅུ་གཉིས་པོ་རེ་རེ་ལ་ཡང་གཡོག་འཁོར་གནོད་སྦྱིན་
བདུན་འབུམ་བདུན་འབུམ་དང་བཅས་པ་རྣམས་དགོངས་སུ་གསོལ། ཇི་ལྟར་སྔོན་
གདན་འཛོམ་པའི་སྤྱན་སྔར་ལྷའི་ངག་བདེན་པས་གསུང་གཅིག་ཏུ་འདི་སྐད་དུ་
སངས་རྒྱས་ཀྱི་མཐུས། བདག་ཅག་གིས་དེ་བཞིན་གཤེགས་པ་སྨན་གྱི་བླ་བེ་
ཌཱུརྱའི་འོད་ཀྱི་རྒྱལ་པོའི་མཚན་ཐོས་ཏེ་བདག་ཅག་ལ་ཡང་ངན་འགྲོར་འགྲོ་བའི་
འཇིགས་པ་འབྱུང་བར་མི་འགྱུར་རོ། །དེས་ན་བདག་ཅག་ལྷན་ཅིག་ཏུ་མཐུན་པར་
ཇི་སྲིད་འཚོའི་བར་དུ་སངས་རྒྱས་ལ་སྐྱབས་སུ་མཆིའོ། །ཆོས་ལ་སྐྱབས་སུ་
མཆིའོ། །དགེ་འདུན་ལ་སྐྱབས་སུ་མཆིའོ། །སེམས་ཅན་ཐམས་ཅད་ཀྱི་དོན་དང་
སྨན་པ་དང་བདེ་བའི་སླད་དུ་སྤྲོ་བར་བགྱིའོ། །བྱེ་བྲག་ཏུ་གྲོང་ངམ་གྲོང་ཁྱེར་
རམ་གྲོང་རྡལ་ལམ་དགོན་པའི་གནས་གང་ན་མདོ་སྡེ་འདི་སྤྱོད་པ་དང་གང་ན་དེ་
- 305 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
བཞིན་གཤེགས་པ་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་དེའི་མཚན་འཆང་བ་དང་
མཆོད་པ་དང་རིམ་གྲོ་བྱེད་པའི་སེམས་ཅན་དེ་དག་ལ་བདག་ཅག་གིས་བསྲུང་
བར་བགྱིའོ། །ཡོངས་སུ་བསྐྱབ་བར་བགྱི། གནོད་པ་ཐམས་ཅད་ལས་ཡོངས་སུ་
ཐར་བར་བགྱི། བསམ་པ་ཐམས་ཅད་ཡོངས་སུ་རྫོགས་པར་བགྱིའོ་ཞེས་ཞལ་
གྱིས་བཞེས་ཏེ་ཐུགས་དམ་དུ་བཞེས་ཤིང་བཅོམ་ལྡན་འདས་ཀྱིས་ཀྱང་གང་གི་
ཕྱིར་ཁྱེད་དེ་བཞིན་གཤེགས་པ་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་དེ་ལ་བྱས་པ་
གཟོ་ཞིང་རྗེས་སུ་དྲན་ལ་སེམས་ཅན་ཐམས་ཅད་ལ་ཕན་པའི་ཕྱིར་ཞུགས་པ་
ལེགས་སོ་ལེགས་སོ་ཞེས་རྗེས་སུ་གནང་བ་སྟོན་པ་དེ་བཞིན་དུ་དེང་འདིར་ཡང་
མཆོད་པའི་ཚོགས་སྦྱར་བའི་ཕོ་བྲང་གི་དཀྱིལ་འཁོར་འདིར་དུལ་ཞིང་ཞི་བའི་
འཁོར་དང་ལྡན་པར་བྱམས་པ་དང་ཐུགས་བརྩེ་བས་མཆོད་པ་བཞེས་ཤིང་མདོ་
སྡེའི་ཆོ་ག་ཡོངས་སུ་རྫོགས་པར་བསྐང་བའི་འཕྲིན་ལས་མཛད་དེ་མདོ་སྡེ་འདི་
ལས་ཕན་ཡོན་ཇི་སྐད་བཀའ་བསྩལ་པ་ཐམས་ཅད་བདག་ཅག་ལ་སོགས་པ་
སེམས་ཅན་ཐམས་ཅད་ཀྱིས་འཕྲལ་དུ་ཐོབ་པར་བྱིན་གྱིས་བརླབ་པར་ཅི་གནང་།
ལྷག་པར་ཡང་དེ་བཞིན་གཤེགས་པ་བདུན་གྱི་སྔོན་གྱི་སྨོན་ལམ་གྱི་ཁྱད་པར་རྒྱས་
པའི་མདོ་ལ་སོགས་པ་གསུང་རབ་དམ་པའི་ཆོས་ཡུན་རིང་དུ་རྒྱས་པར་བགྱི་བ་
དང་སྒོ་ཐམས་ཅད་ནས་ཆོས་སྤྱོད་པ་རྣམས་ལ་བར་ཆད་དང་བགེགས་སུ་གྱུར་པ་
དང་བདུད་ཀྱི་ཕྱོགས་སུ་གྱུར་པ་ཐམས་ཅད་དང་ཡུལ་ཕྱོགས་སུ་མི་ནད་དང་
ཕྱུགས་ནད་གཏོང་བ་དང་ཐན་པ་དང་སད་དང་སེར་བ་ལ་སོགས་པས་ལོ་ཐོག་མ་
རུངས་པར་བགྱིད་པ་དང་གནོད་པ་དང་མཚན་མ་ངན་པ་དང་བཀྲ་མི་ཤིས་པ་མང་
པོ་སྟོན་ཅིང་སེམས་ཅན་ལ་སྡང་བར་སེམས་པའི་གདོན་བགེགས་རིགས་ཐ་དད་
- 306 -



དེ་བཞིན་གཤེགས་པ་བདུན་གྱི་ཆོ་ག་ལག་ལེན་ལྷན་ཐབས་ཀྱིས་བརྒྱན་པ།
པ་མང་པོ་ཡུལ་ཁམས་དང་། ཡུལ་ཕྱོགས་འདིར་རྒྱུ་བ་མཆིས་སུ་འཚལ་བ་དང་།
ཆེ་གེ་མོའི་མལ་དུ་དམིགས་ཡུལ་གང་ཡིན་གྱི་མིང་བཅུག་པ། ལ་སྔོན་གྱི་ལས་ ཀྱིས་བདས་པའམ་
འཕྲལ་གྱི་རྐྱེན་ལས་གྱུར་པའམ་ཡུལ་ཕྱོགས་དང་ཕ་ཚན་དང་རིགས་རྒྱུད་ཀྱི་སྲི་
ཅན་དུ་གྱུར་པ་ཡང་རུང་སྟེ། ཆེ་གེ་མོའི་མལ་དུ་དམིགས་ཡུལ་གང་ཡིན་གྱི་མིང་བཅུག་པའི། ལུས་
དང་སྲོག་དང་ཆབ་སྲིད་དང་དབང་ཕྱུག་དང་འཁོར་དང་ཡོ་བྱད་ལ་སོགས་པ་གང་
ཡང་རུང་བ་ལ་ཅི་ཡང་རུང་བའི་སྒོ་ནས་གནོད་པ་བགྱིད་པའི་གདོན་བགེགས་
རིགས་ཅི་མཆིས་པ་ཐམས་ཅད་གང་ལ་གང་འཚམ་པའི་ཐབས་ཀྱིས་གདུལ་ཞིང་
འཁོན་དང་གནོད་པའི་བསམ་པ་འདོར་དུ་བསྩལ་ཏེ་ཞི་བ་དང་དགེ་བ་དང་བྱམས་
པའི་བསམ་པ་ཅན་དུ་བགྱི་ཞིང་སྔོན་ཆད་བཀྲ་མི་ཤིས་པ་དང་གནོད་པའི་སྦྱོར་བ་
ངན་པ་བགྱིས་པ་རྣམས་ཀྱང་འཇིག་ཅིང་འདོར་དུ་བསྩལ། སླན་ཆད་ཀྱང་གནོད་
པའི་བག་ཅི་ཡང་མི་བགྱིད་པར་སོ་སོའི་རིགས་ཀྱི་བྲོ་དམ་པོས་བསྒག་ཅིང་གདན་
འཛོམ་པའི་སྤྱན་སྔར་དམ་ཚིག་ཆེན་པོ་བསྩལ་བའི་འཕྲིན་ལས་མཛད་པར་ཅི་
གནང་། རེ་ རེ་ནས་མཆོད་པ་དབུལ་ཞིང་སྨོན་ལམ་གདབ་པ་རྫོགས་པའི་སྐབས་འདིར་སྣར་ཐང་པ་
མཆིམས་ཆེན་པོའི་གསུང་རྒྱུན་གྱི་ལྷན་ཐབས་གཟུངས་ཆོག་གི་སྐབས་ནས་འབྱུང་བ་དང་ཕྱོགས་མཐུན་པར།
བདེ་བར་གཤེགས་པ་བརྒྱད་དང་ཕྱག་རྡོར་ཚངས་སོགས་རྒྱལ་ཆེན་དང་བཅས་པ་རྣམས་ཀྱི་ཐུགས་ཀར་པད་
ཟླའི་སྟེང་དུ་སོ་སོའི་གཟུངས་སྔགས་བཟླ་བའི་རིམ་པ་བཞིན་བཀོད་པ་ལས་འོད་ཟེར་འཕྲོས་པ་བདག་དང་
སེམས་ཅན་ཐམས་ཅད་ལ་ཕོག་པས་སྡིག་སྒྲིབ་ཐམས་ཅད་སྦྱངས་ཤིང་། རང་ངམ་གཞན་དག་བུམ་ཆུས་ཁྲུས་
བྱ་བར་སྤྲོ་ན། འོད་དེས་བུམ་པའི་ཆུ་ཡང་བྱིན་གྱིས་བརླབས་པར་གྱུར་པར་བསམས་ཏེ་གཟུངས་སྔགས།
ཏདྱ་ཐཱ། སིདྡྷེ་སིདྡྷེ། སོགས་གསེར་བཟང་གི་དང་། ཏདྱ་ཐཱ། གྷུ་མེ་གྷུ་མེ། སོགས་བདེ་གཤེགས་
བདུན་ཐུན་མོང་གི་བེ་ཌཱུརྱའི་དང་། ཏདྱ་ཐཱ། ཨ་གླུ། མ་གྷ། སོགས་ཆོས་སྐྱོང་སྤྱིའི་དང་། ཡང་དག་
- 307 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
པར་རྫོགས་པའི་སངས་རྒྱས་བདུན་པོ་དེ་དག་ལ་ཕྱག་འཚལ་ལོ། །སོགས་ཕྱག་རྡོར་གྱི་
གཟུངས་སྔགས་རྣམས་བཟླ་བ་ལས། གཙོ་བོར་བེ་ཌཱུརྱའི་གཟུངས་བཟླ་བ་ཡིན་པས་ལོང་སྐབས་དང་བསྟུན་
ཏེ་དེ་ཉིད་བདུན་ཏདྱ་ ཐཱ། སིདྡྷེ་ སིདྡྷེ། སུ་ སིདྡྷི། མོ་ཙ་ནི། མོཀྵ་ ཎི། མུཀྟ། བི་ མུཀྟི། ཨ་
མ་ལེ། བི་མ་ལེ། ཚྭ་ག་ལེ། ཧི་ར་ཎྱ་གཉྷེ། རཏྣ་གཉྷེ། སརྦ་ཨརྦ་སཱ་དྷ་ནི། པ་ར་
མཛྲ་སཱདྷ་ནི། མ་ན་སེ། མ་ཧཱ་མ་ན་སེ། ཨདྷཱ་ཏེ། ཨཏུད་ཏེ། བཱི་དྷ་བྷ་ཡེ། སུ་བནྡྷེ།
བྲཧྥ་གྷོ་ཥ། བྲཧྨ་དྷུ་ཥི་ཏེ། སརྦ་ཨརྗེ་ཐ་ཥཱ་ཨ་པ་རཱ་ཛི་ཏེ། སརྦ་ཏྲ་ཨ་པྲ་ཏི་ཧ་ཏེ། ཙ་
ཏུ་ཋའི་བྷ་ཏ་ཀོ་ཊི་བྷཱ་ཥི་ཏེ། ན་མཿསརྦ་ཏ་ཐཱ་ག་ཏཱ་ནཾ་སྭཱ་ཧཱ། །
ཏདྱ་ཐཱ། གྷུ་མེ་གྷུ་མེ། ཨི་མི། ནི་མི་ཧེ། མ་ཏི་མ་ཏི། སཔྟ་ཏ་ཐཱ་ག་ཏ་ས་
མཱཏྨ་དྷི་ཊྛི་ཏེ། ཨ་ཏི་མ་ཏེ། པཱ་ལེ། པ་པཾ་ཤོ་དྷ་ནི། སརྦ་པཱ་པཾ་ནཱ་ཤ་ཡ། མ་མ་བུ་དྷེ།
བུདྷོཏྟ་མེ། ཨུ་མེ། ཀུ་མེ། བུདྡྷ་ཀྵེ་ཏྲ་པ་རི་ཤོ་དྷ་ནི། དྷ་མེ། ནི་དྷ་མེ། མེ་རུ་མེ་རུ།
མེ་རུ་ཤི་ཁ་རེ། སརྦ་ཨ་ཀཱ་ལ་མྲྀ་ཏྱ་ནི་བཱ་ར་ཎི། བུདྡྷེ་སུ་བུདྡྷེ་བུ་དྡྷ་དྷིཥྛན། རཀྵནྟུ་
མེ། སརྦ་དེ་བཱ། ས་མེ་ཨ་ས་མེ་ས་མན་ཧ་རནྟུ་མེ། སརྦ་བུདྡྷ། བོ་དྷི་སཏྭཱ་ནཾ། ཤ་མེ་
ཤ་མེ། པྲ་ཤ་མནྟུ་མེ་སརྦ་ཨི་ཏུ་པ་དྲ་བ་བྱུ་དྷ་ཡ༔ པཱུ་ར་ཎི་པཱུ་ར་ཎི། པཱུ་ར་ཡ་མེ།
སརྦ་ཨཱ་ཤཱ་ཡ་བེ་ཌཱུརྱ་པྲ་ཏི་བྷཱ་སེ་སརྦ་པཱ་པཾ་ཀྵ་ཡཾ་ཀ་རི་སྭཱ་ཧཱ། ཏདྱ་ཐཱ། ཨ་གླུ། མ་
གླུ། ཏ་ར་གླུ། མ་མ་གླུ། གླུ་རེ། ཧཱ་ཧུ་ཧེ། མ་མ་སྨྲ་མ། ཛུ་ཛུ་རི། ཛུ་རི་སྭཱ་ཧཱ། ཡང་
དག་པར་རྫོགས་པའི་སངས་རྒྱས་བདུན་པོ་དེ་དག་ལ་ཕྱག་འཚལ་ལོ། །རྡོ་རྗེ་
འཛིན་ཐམས་ཅད་ལ་ཕྱག་འཚལ་ལོ། །ཏདྱ་ཐཱ། ཨོཾ་བཛྲ་བཛྲ། མ་ཧཱ་བཛྲ། བཛྲ་པཱ་
ཤ་དྷཱ་ར་ཎི། ས་མ་ས་མ། ས་མན། ཨ་པྲ་ཏི་ཧ་ཏ་བཛེ། ཤ་མ་ཤ་མ། པྲ་ཤ་མནྟ།
སརྦ་བྱཱ་དྷ་ཡཿ ཀུ་རུ་ཀུ་རུ་སརྦ་ཀམ་ཎི། ས་མ་ཡ་མ་ནུ་སྨ་ར། བྷ་ག་བཱན་བཛྲ་པཱ་
ཎི། སརྦ་ཨཱ་ཤཱ་མ་མེ་པ་རི་པཱུ་ར་ཡ་སྭཱ་ཧཱ། བཟླ་ན་གཞན་རྣམས་གསུམ་ཏེ། ཉེར་གཅིག་བཟླ་ན་
- 308 -



དེ་བཞིན་གཤེགས་པ་བདུན་གྱི་ཆོ་ག་ལག་ལེན་ལྷན་ཐབས་ཀྱིས་བརྒྱན་པ།
གཞན་རྣམས་བདུན་རེ། བརྒྱ་རྩ་བཟླ་ན་གཞན་རྣམས་ཉེར་གཅིག་རེ་བཟླས་ལ་ཁྲུས་བྱ། དེ་ནས་འཕགས་པ་
གདན་འཛོམ་པའི་སྤྱན་སྔར། བླ་མ་མཉམ་མེད་སངས་རྒྱས་རིན་པོ་ཆེ། །དུས་གསུམ་
བདེ་ གཤེགས་ སྲས་བཅས་ཐམས་ཅད་ ཀྱི། །སྐུ་གསུང་ཐུགས་ཀྱི་ངོ་བོར་བྱིན་
བརླབས་པ། །བཀའ་དྲིན་ཆེན་པོའི་ཞབས་ལ་ཕྱག་འཚལ་ལོ། །ཕྱོགས་བཅུར་
བཞུགས་པའི་རྒྱལ་བ་མ་ལུས་དང་། །བྱང་ཆུབ་སེམས་དང་ རྒྱལ་སྲས་མ་ལུས་
ཚོགས། །རྡུལ་གཅིག་སྟེང་ན་རྡུལ་སྙེད་བཞུགས་ པ་ཡི། །བླ་མེད་འཕགས་ པའི་
ཚོགས་ལ་ཕྱག་འཚལ་ལོ། །མཚན་གྱི་མེ་ཏོག་རྒྱས་ཤིང་དག་པ་ལ། །དཔེ་བྱད་
བཟང་པོའི་འབྲུ་ཆགས་མཛེས་པའི་སྐུ། །གང་གིས་མཐོང་ཐོས་དྲན་དང་དཔལ་
གྱུར་པ། །མཚན་གྱི་རྒྱལ་པོ་དེ་ལ་ཕྱག་འཚལ་ལོ། །རིན་ཆེན་ཟླ་དང་པདྨས་རབ་
བརྒྱན་ཅིང་། །ཤེས་བྱ་ཀུན་ལ་མཁས་པའི་མཁྱེན་པ་འཕགས། །རྒྱ་མཚོ་ལྟ་བུར་
ཟབ་པའི་ཐུགས་མངའ་བ། །སྒྲ་དབྱངས་རྒྱལ་པོ་དེ་ལ་ཕྱག་འཚལ་ལོ། །འཛམ་བུ་
ཆུ་བོའི་གསེར་ལྟར་ལྷང་ངེ་བ། །ཉི་མ་སྟོང་བས་ལྷག་པའི་གཟི་བརྗིད་འབར། །དྲི་
མེད་གསེར་གྱི་མཆོད་སྡོང་ལྟ་བུའི་སྐུ། །གསེར་བཟང་དྲི་མེད་སྣང་ལ་ཕྱག་འཚལ་
ལོ༑ ༑མྱ་ངན་འདས་ཤིང་བདེ་བའི་མཆོག་བརྙེས་པ། །འགྲོ་བའི་སྡུག་བསྔལ་
གདུང་བ་ཞི་མཛད་ཅིང་། །འགྲོ་དྲུག་མགོན་དང་དཔལ་དུ་གྱུར་པ་ཡི། །མྱ་ངན་
མེད་མཆོག་དཔལ་ལ་ཕྱག་འཚལ་ལོ། །ཆོས་སྒྲ་ཆེན་པོས་ཕ་རོལ་རྒོལ་བ་
འཛོམས། །རྒྱ་མཚོ་ལྟ་བུར་ཟབ་པའི་སྐུ་མངའ་ཞིང་། །འགྲོ་བའི་དུག་གསུམ་མ་
ལུས་ཞི་མཛད་པ། །ཆོས་བསྒྲགས་རྒྱ་མཚོའི་དབྱངས་ལ་ཕྱག་འཚལ་ལོ། །ཆོས་ཀྱི་
བློ་གྲོས་གཏིང་དཔག་དཀའ་བའི་ཚུལ། །རྣམ་དག་ཆོས་ཀྱི་དབྱིངས་ལ་རོལ་
མཛད་ཅིང་། །ཤེས་བྱ་མ་ལུས་མངོན་སུམ་གཟིགས་པ་པོ། །ཆོས་བློ་མངོན་པར་
- 309 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
མཁྱེན་ལ་ཕྱག་འཚལ་ལོ། །འགྲོ་བའི་ནད་གསོ་མཛད་པ་སྨན་པའི་མཆོག །བེ་
ཌཱུརྱ་ལྟར་དྭངས་པའི་སྐུ་མངའ་ཞིང་། །སྐུ་ཡི་འོད་ཀྱིས་འགྲོ་བ་སྒྲོལ་མཛད་པ།
སྨན་པའི་རྒྱལ་པོ་དེ་ལ་ཕྱག་འཚལ་ལོ། །ཐུགས་རྗེས་ཀུན་ལ་སྙོམས་པའི་བཅོམ་
ལྡན་འདས། །མཚན་ཙམ་ཐོས་པས་ངན་འགྲོའི་སྡུག་བསྔལ་སེལ། །དུག་གསུམ་
ནད་སེལ་སངས་རྒྱས་སྨན་གྱི་བླ། །བཻ་ཌཱུརྱ་ཡི་འོད་ལ་ཕྱག་འཚལ་ལོ། །ཉི་མ་ལྟ་
བུར་མ་རིག་མུན་པ་སེལ། །ཟླ་བ་ལྟ་བུར་ཉོན་མོངས་གདུང་བ་སེལ། །དུག་
གསུམ་ནད་སེལ་སངས་རྒྱས་སྨན་གྱི་བླ། །བཻ་ཌཱུརྱ་ཡི་འོད་ལ་ཕྱག་འཚལ་ལོ། །ལྷ་
མིའི་སྟོན་པ་སྨན་པའི་རྒྱལ་པོ་སྟེ། །བཅོམ་ལྡན་འཇིག་རྟེན་གསུམ་ལ་སྐྱབས་
མཛད་པ། །དུག་གསུམ་ནད་སེལ་སངས་རྒྱས་སྨན་གྱི་བླ། །བཻ་ཌཱུརྱ་ཡི་འོད་ལ་
ཕྱག་འཚལ་ལོ། ཁྱོད་ནི་འཇིག་རྟེན་གསུམ་གྱི་སྨན་པ་སྟེ། །འདོད་ཆགས་ཞེ་སྡང་
གཏི་མུག་རྩད་ནས་གཅོད། །སེམས་ཅན་ཐམས་ཅད་བདེ་ལ་རབ་ཏུ་འགོད། །བེ་
ཌཱུརྱ་ཡི་འོད་ལ་ཕྱག་འཚལ་ལོ། །ཡེ་ཤེས་སྤྱན་གྱིས་འགྲོ་བ་ཀུན་ལ་གཟིགས། །
ཐུགས་རྗེའི་སྤྱན་གྱིས་འགྲོ་བ་ཀུན་ལ་ཁྱབ། །དུག་གསུམ་ནད་སེལ་སངས་རྒྱས་
སྨན་གྱི་བླ། །བཻ་ཌཱུརྱ་ཡི་འོད་ལ་ཕྱག་འཚལ་ལོ། །རླུང་དང་མཁྲིས་པ་བད་ཀན་
འདུས་པ་སོགས། །འབྱུང་བ་ཆེན་པོ་འཁྲུགས་པར་གྱུར་པ་ལ། །ནད་ཀྱི་གཉེན་པོ་
ཕྱག་གཡས་ཨ་རུ་ར། །སྨན་པའི་རྒྱལ་པོ་ཁྱོད་ལ་ཕྱག་འཚལ་ལོ། །སྐུ་མདོག་
མཐིང་ག་ཨུཏྤལ་སྔོན་པོ་འདྲ། །ཕྱག་གཡོན་བདུད་རྩི་སྨན་གྱི་ལྷུང་བཟེད་
བསྣམས། །དུག་གསུམ་ནད་སེལ་སངས་རྒྱས་སྨན་གྱི་བླ། །བཻ་ཌཱུརྱ་ཡི་འོད་ལ་
ཕྱག་འཚལ་ལོ། །ཉེས་པ་རྒྱ་མཚོ་དག་ནི་གཞིར་སྤངས་ནས། །ཡོན་ཏན་རྒྱ་མཚོ་
དག་གི་ཕ་རོལ་སོན། །ཐམས་ཅད་མཁྱེན་པ་ལྷ་ཡི་ལྷར་གྱུར་པ། །བཻ་ཌཱུརྱ་ཡི་འོད་
- 310 -



དེ་བཞིན་གཤེགས་པ་བདུན་གྱི་ཆོ་ག་ལག་ལེན་ལྷན་ཐབས་ཀྱིས་བརྒྱན་པ།
ལ་ཕྱག་འཚལ་ལོ། །སྨོན་ལམ་རྒྱ་ཆེན་ཡོངས་སུ་དག་གྱུར་པས། །ཡིད་བཞིན་
ནོར་བུ་ལྟ་བུར་གཞན་དོན་མཛད། །དུག་གསལ་ནད་སེལ་སངས་རྒྱས་སྨན་
གྱི་བླ། །བཻ་ཌཱུརྱ་ཡི་འོད་ལ་ཕྱག་འཚལ་ལོ། །ཐབས་མཁས་ཐུགས་རྗེས་ཤཱཀྱའི་
རིགས་འཁྲུངས་ཤིང་། །གཞན་གྱིས་མི་ཐུབ་བདུད་ཀྱི་དཔུང་འཇོམས་པ། །
གསེར་གྱི་ལྷུན་པོ་ལྟ་བུར་མཛེས་པའི་སྐུ། །ཤཱཀྱའི་རྒྱལ་པོ་དེ་ལ་ཕྱག་འཚལ་ལོ། །
མ་རིག་མུན་སེལ་སྒྲོན་མེའི་མཆོག །སྡུག་བསྔལ་ནད་སེལ་སྨན་གྱི་ཕུལ། །དམ་
ཆོས་དཀོན་མཆོག་ཐམས་ཅད་ལ། །ཕྱག་འཚལ་མཆོད་ཅིང་སྐྱབས་སུ་མཆི། །
གཞོན་ནུའི་སྐུ་ལུས་འཆང་བ་པོ། །ཡེ་ཤེས་སྒྲོན་མེས་རབ་བརྒྱན་ཞིང་། །འཇིག་
རྟེན་གསུམ་གྱི་མུན་སེལ་བ། །འཇམ་པའི་དབྱངས་ལ་ཕྱག་འཚལ་ལོ། །འགྲོ་དྲུག་
འཇིགས་པ་བརྒྱད་ལས་སྐྱོབ་མཛད་ཅིང་། །འཁོར་བའི་རྒྱ་མཚོ་ཆེ་ལས་སྒྲོལ་བའི་
གྲུ༑ ༑མྱ་ངན་འདས་སར་ཕྱིན་པའི་དེད་དཔོན་མཆོག །སེམས་དཔའ་སྐྱབས་གྲོལ་
མཛད་ལ་ཕྱག་འཚལ་ལོ། །ལྕང་ལོ་ཅན་གྱི་གནས་མཆོག་དམ་པ་ན། །གསང་
སྔགས་རིག་སྔགས་ཀུན་གྱི་བདག་པོ་སྟེ། །ལོག་འདྲེན་བགེགས་ཀྱི་ཚོགས་རྣམས་
འཇོམས་མཛད་པ། །བཅོམ་ལྡན་རྡོ་རྗེ་འཛིན་ལ་ཕྱག་འཚལ་ལོ། །ཚངས་དང་
བརྒྱ་བྱིན་རྒྱལ་པོ་ཆེན་པོ་བཞི། །རང་རང་སྡེར་བཅས་མཐུ་དང་དཔལ་ལྡན་པ། །
སྟོན་པའི་དམ་ཚིག་སྐྱོང་བར་མཛད་པ་ཡི། །ལྷ་ཡི་དགེ་བསྙེན་རྣམས་ལ་ཕྱག་
འཚལ་ལོ། །བདེ་གཤེགས་བསྟན་པ་བསྲུང་བའི་ དགེ་བསྙེན་མཆོག །
འཇིགས་པའི་གཟུངས་དང་རྔམ་པའི་ཆ་ལུགས་ཅན། །བདུན་འབུམ་འཁོར་གྱིས་
བསྐོར་བའི་བཅུ་གཉིས་པོ། །གནོད་སྦྱིན་སྡེ་དཔོན་རྣམས་ལ་ཕྱག་འཚལ་ལོ། །ཞེས་
ཕྱག་བྱས་ནས། འཕགས་པའི་ཚོགས་ དེ་དག་ཐམས་ཅད་ ལ་ སོགས་ནས། གསོལ་པར་
- 311 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར། །
འཚལ་ ལོ་ ཞེས་པའི་བར་བརྗོད་ཅིང་མཆོད་པ་ཅི་འབྱོར་པ་དབུལ། དེ་ནས་དགེ་བའི་རྩ་བ་བསྔོ་ཞིང་སྨོན་
ལམ་གདབ་པ། དེ་བཞིན་གཤེགས་པ་བདུན་གྱི་སྔོན་གྱི་སྨོན་ལམ་གྱི་ཁྱད་པར་རྒྱས་
པའི་མདོ་སྡེ་ལས་བྱུང་བ་བཞིན་དུ་མཆོད་པའི་ཚོགས་སྦྱར་བའི་ཕོ་བྲང་གི་དཀྱིལ་
འཁོར་འདིར། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་བདུན་དུ་སྟོན་པ་བཅོམ་ལྡན་འདས་དཔལ་ཤཱཀྱ་ཐུབ་པ་འཁོར་དང་
བཅས་པ་སྤྱན་དྲངས་ནས་མཚན་ནས་བརྗོད་དེ་ཕྱག་འཚལ་བ་དང་མཆོད་ཅིང་དེ་
དག་གི་སྔོན་གྱི་སྨོན་ལམ་ཁྱད་པར་ཅན་དང་མཐུན་པར་སྨོན་ལམ་བཏབ་པ་དང་
དེ་དག་གི་སྤྱན་སྔར་སྡིག་པ་བཤགས་པ་དང་དགེ་བ་ལ་རྗེས་སུ་ཡི་རང་བ་དང་
བསྐུལ་ཞིང་གསོལ་བ་བཏབ་པ་ལ་སོགས་པའི་བསོད་ནམས་ཅི་མཆིས་པའི་
སྟོབས་དང་དེ་དག་གི་མཐུ་དཔལ་དང་བྱིན་གྱིས་བརླབས་ཀྱི་སྟོབས་ཀྱིས། དམིགས་
ཡུལ་གང་ཡིན་གྱི་མིང་བཅུག་པས། ཐོག་མ་མ་མཆིས་པའི་འཁོར་བ་ནས་བསགས་པའི་
སྡིག་པ་དང་སྒྲིབ་པ་ཅི་མངའ་བ་ཐམས་ཅད་བྱང་བར་གྱུར་ཅིག སྐུ་ལ་སྙུན་མི་
མངའ་ཞིང་སྐུ་ཚེ་རིང་བ་དང་དབུ་རྨོག་བཙན་པ་དང་ཆབ་སྲིད་འཇམ་དར་ཆེ་བ་
དང་འཇིག་རྟེན་དང་འཇིག་རྟེན་ལས་འདས་པའི་དཔལ་ཕུན་སུམ་ཚོགས་པ་ལ་
མངའ་བརྙེས་པར་གྱུར་ཅིག མཐར་ཡང་ཚོགས་གཉིས་ཡོངས་སུ་རྫོགས་ནས་
གཡུང་དྲུང་གི་སྐུ་ཆོས་ཀྱི་རྒྱལ་པོ་སངས་རྒྱས་བཅོམ་ལྡན་འདས་ཀྱི་གོ་འཕང་
བརྙེས་པར་གྱུར་ཅིག ཆབ་འོག་ཏུ་གཏོགས་པའི་འབངས་ཐམས་ཅད་ཀྱང་ཕྱི་ནང་
གི་གནོད་པ་ཐམས་ཅད་རབ་ཏུ་ཞི་ཞིང་བདེ་སྐྱིད་ཕུན་སུམ་ཚོགས་པ་དང་བླ་ན་
མེད་པའི་བྱང་ཆུབ་ཆེན་པོ་ཐོབ་པར་གྱུར་ཅིག ཡུལ་ཁམས་ཐམས་ཅད་དུ་ཡང་མི་
ནད་དང་ཕྱུགས་ནད་དང་ལོ་ཉེས་པ་དང་དགྲའི་གནོད་པ་དང་བཀྲ་མི་ཤིས་པའི་
-312 -



དེ་བཞིན་གཤེགས་པ་བདུན་གྱི་ཆོ་ག་ལག་ལེན་ལྷན་ཐབས་ཀྱིས་བརྒྱན་པ།
བག་ཅི་ཡང་མི་འབྱུང་བ་དང་ཆར་ཆུ་དུས་སུ་བབ་སྟེ་ལོ་ཕྱུགས་འཕེལ་ཞིང་རྒྱས་པ་
དང་བདེ་སྐྱིད་ཀྱི་དཔལ་ཕུན་སུམ་ཚོགས་པ་དང་ལྡན་པར་གྱུར་ཅིག སེམས་ཅན་
ཐམས་ཅད་ཀྱང་བདེ་བ་ཐམས་ཅད་དང་ལྡན་ཞིང་འཇིག་རྟེན་གྱི་ཁམས་དེ་དག་ཏུ་
སྐྱེས་ནས་སངས་རྒྱས་བཅོམ་ལྡན་འདས་དེ་རྣམས་ཀྱི་ཞལ་མཐོང་སྟེ་གདམས་ངག་
ཐོབ་སྟེ་ཚོགས་གཉིས་རྫོགས་ནས་སངས་རྒྱས་པར་གྱུར་ཅིག ཁྱད་པར་དུ་ཡང་
དམ་པའི་ཆོས་ཡུན་རིང་དུ་གནས་ཤིང་སྒོ་ཐམས་ཅད་ནས་དར་ཞིང་རྒྱས་པར་གྱུར་
ཅིག དེ་ནས་བཟོད་པར་གསོལ་ཞིང་གཤེགས་སུ་གསོལ་ལོ། །དེ་ལ་དང་པོ་བཟོད་པར་གསོལ་བ་ནི།
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་བདུན་འཁོར་དང་བཅས་པ་དང་སྟོན་པ་བཅོམ་ལྡན་འདས་དཔལ་
ཤཱཀྱ་ཐུབ་པ་འཁོར་དང་བཅས་པ་གདན་འཛོམ་པའི་སྤྱན་སྔར་སྐབས་དོན་གང་ཡིན་གྱི་
མིང་བཅུག་པ་ལ་སོགས་པ་འགྲོ་བ་མང་པོའི་དོན་མཛད་པར་གསོལ་བའི་སྐབས་
འདིར། བདག་ཅག་དུས་ངན་པའི་སེམས་ཅན་སྤྱོད་པ་དམན་ཞིང་མ་དག་པས་མ་
འཚལ་བ་དང་བག་མ་མཆིས་པའི་དབང་གིས་ལུས་ངག་ཡིད་གསུམ་གྱི་སྤྱོད་པ་
ཉོན་མོངས་པ་དང་འདྲེས་པ་དང་མཆོད་པ་དངོས་པོ་ཆུང་ཞིང་ངན་པ་དང་གཙང་སྦྲ་
མ་ཕྱེད་པ་དང་མདོ་ལས་བྱུང་བའི་ཆོ་ག་བཞིན་དུ་མ་ལྕོགས་པ་ལ་སོགས་པ་
འཁྲུལ་ཞིང་ནོངས་པ་ཐམས་ཅད་འཕགས་པ་ཐུགས་རྗེ་ཆེན་པོ་དང་ལྡན་པ་རྣམས་
ལ་བཟོད་པར་གསོལ་ཞིང་མཆིས་ན་ཐུགས་བརྩེ་བར་དགོངས་ཏེ་བཟོད་པར་
བཞེས་ཤིང་འཕྲལ་དང་ཡུན་དུ་བདག་ཅག་གི་སྒྲིབ་པར་མི་འགྱུར་བར་བྱིན་གྱིས་
བརླབ་པར་ཅི་གནང་། དེ་ནས་གཤེགས་སུ་གསོལ་བ་ནི། ཁྱེད་ཀྱིས་སེམས་ཅན་དོན་ཀུན་
མཛད། །རྗེས་སུ་མཐུན་པའི་དངོས་གྲུབ་སྩོལ། །སངས་རྒྱས་ཡུལ་དུ་གཤེགས་
- 313 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ནས་ཀྱང་། །སླར་ཡང་ཐུགས་རྗེས་བྱོན་པར་མཛོད། །མགོན་པོ་ཐུགས་རྗེ་ཆེན་པོ་
དང་ལྡན་པ་རྣམས་ཀྱིས་བདག་ཅག་སེམས་ཅན་ཐམས་ཅད་ཀྱི་དོན་མཛད་པ་
ལགས་ཀྱིས་སོ་སོའི་ཞིང་ཁམས་སུ་རྫུ་འཕྲུལ་གྱིས་འཁོར་དང་བཅས་པ་གཤེགས་
སུ་ གསོལ་ ལོ། །ཞེས་པའི་རྗེས་སུ་བཟང་སྤྱོད་ཚར་རེ་འདོན་པ་ལག་ལེན་ཡིན་ཅིང་། དེ་ནས་ཉིན་ཆོག་
ཚར་གཅིག་ཡིན་ན་དཀྱིལ་འཁོར་དང་མཆོད་པ་རྣམས་བསྡུ། ཉིན་རེ་ལ་ཡང་ཆོ་ག་ཚར་གཉིས་གསུམ་སོགས་
བྱེད་པའམ། སྒྲུབ་མཆོད་ཞག་སྤྲེལ་ཡིན་ན་མ་གྲོལ་གྱི་བར་དཀྱིལ་འཁོར་མི་བསྡུ་བར་མཆོད་པ་རྣམས་བརྗེ་
བའམ། ཐ་ནའང་ཞལ་གསོ་བ་རེ་བྱ་ཞིང་། ཉིན་རེ་ཆོ་ག་ཚར་གཉིས་གསུམ་བྱེད་པའི་སྔ་མ་རྣམས་ལ་བཟོད་
གསོལ་ཡན་ཆད་ལས་གཤེགས་གསོལ་མི་དགོས་པའང་ཤེས་པར་བྱའོ། ། དེ་ བཞིན་ གཤེགས་ པ་
བདུན་གྱི་སྔོན་གྱི་སྨོན་ལམ་གྱི་ཁྱད་པར་རྒྱས་པའི་མདོ་སྡེ་ལས་བྱུང་བའི་ཆོ་ག་
སློབ་དཔོན་བོ་དྷི་སཏཱས་མཛད་པ་རྫོགས་སོ།། །།
འདི་ལ་བླ་མ་གོང་མ་དག་གི་མཆོད་ཕྲེང་ལྷན་ཐབས་འགའ་ཞིག་སྣང་བ་
ལས། གཞུང་གི་ཐོབ་ཚོད་ཀྱི་ཆོག་བསྒྲིགས་དང་སྒོམ་དོན་འདོན་བྱ་ཞལ་འཕངས་
ཀྱི་ལག་ལེན་ལྷན་ཐབས་སུ་སྦྱར་བར་འོས་པ་དག་ཉུང་ངུར་བསྡུས་ཏེ་ཆོ་གའི་རིམ་
པ་འདི་ཡིད་དམ་དུ་བགྱིད་པའི་བཙུན་པ་གྲགས་པ་དོན་གྲུབ་ཀྱིས། དགེ་འདུན་
བཤད་སྒྲུབ་གླིང་པ་དཔོན་སློབ་ཀྱིས་རིང་མོ་ནས་བསྐུལ་བ་དང་། དད་འབྱོར་ལྡན་
པ་སྡེ་པ་ཀརྨ་འཕྲིན་ལས་རྣམ་རྒྱལ་གྱིས་རང་གི་རིམ་གྲོ་སྒྲིབ་སྦྱོང་གི་སླད་དུ་ཉེ་
བར་བསྐུལ་བའི་མོས་པ་བསྐང་ཕྱིར་ཆོས་རྒྱལ་བྱང་ཆུབ་སེམས་དཔའ་དག་གིས་
རིམ་པར་བཞེངས་པའི་གཙུག་ལག་ཁང་དམ་པ་དང་ཉེ་བ་ལྷ་ལུང་ཀླུ་སྡིངས་སུ་
འདུག་པའི་ཚེ་མཆན་བུར་བཏབ་པ་ལས། སླར་དཀྱུས་མཆན་བསྲེས་ཏེ་ཡི་གེར་
བཀོད་པ་ལ་འཁྲུལ་ཞིང་ནོངས་པ་མཆིས་ན་བདེར་གཤེགས་འཁོར་དང་བཅས་པ་
-314 -



དེ་བཞིན་གཤེགས་པ་བདུན་གྱི་ཆོ་ག་ལག་ལེན་ལྷན་ཐབས་ཀྱིས་བརྒྱན་པ།
རྣམས་ཀྱི་སྤྱན་སྔར་འཆགས་ཤིང་དགེ་བའི་ཚོགས་གང་ཞིག་ཐོབ་པ་དེས་སྐྱེ་དགུ་
ཐམས་ཅད་ལ་དགེ་བའི་ཕྱིར་དམ་པའི་ཆོས་ཀྱི་ཚུལ་འདི་དར་ཞིང་རྒྱས་ལ་ཡུན་
རིང་དུ་གནས་པར་གྱུར་ཅིག། ། ཤུ་བྷཾ་མངྒ་ལཾ།།
ཐུགས་རྗེ་ཆེ་མངའ་བཅོམ་ལྡན་སྨན་གྱི་བླ། །མཚན་ཙམ་འཛིན་པས་ངན་
སོང་དུཁ་ལས། །སྒྲོལ་བའི་ཆོ་ག་མཁན་ཆེན་ཞི་བ་འཚོའི། །བཞེད་གཞུང་སོར་
བཞག་དཔལ་ལྡན་ཨ་ཏི་ཤའི། །ཞལ་གཟིགས་རྗེས་མཐུན་ལྷན་ཐབས་གསལ་
བྱེད་གང་། །འགྲོ་མགོན་ཀརྨའི་རྒྱལ་ཚབ་ གྲགས་དོན་ཞབས། །མཆོག་གི་ཆོག་
བསྒྲིགས་མི་ཟད་ཆོས་སྦྱིན་ཕྱིར། །དཔལ་སྤུངས་ཐུབ་བསྟན་ཆོས་འཁོར་གནྡྷོ་
ལར། །དགེ་བསྐོས་ ཀརྨ་ ལྷས་སྐྱབས་ གཞན་ ཕན་བློས། །པར་དུ་བཞེངས་ པའི་
དགེ་གང་མཆིས་སོ་ཅོག །དེ་མཐུས་བསྟན་པ་རིན་ཆེན་རྒྱས་ཡུན་གནས། །སེམས་
ཅན་ཐམས་ཅད་བདེ་ལྡན་ཆོས་མཐུན་ཅིང་། །མཐར་ཐུག་རྫོགས་སངས་གོ་འཕང་
མྱུར་ཐོབ་ཤོག །ཅེས་པའང་སི་ཏུའི་མིང་གིས་བཀོད་པ་དགེ། །།མངྒ་ལཾ།། ཨོཾ༔
བོའི་མདུན་དང་། བསམ་ཡས་བྱང་ཆུབ་ཆེན་པོའི་མདུན་དུ་བཏང་རྒྱུའི་ཆོ་ག་ཡང་སྨན་བླའི་ཆོ་ག་ཡིན། དེ་
ལྟར་བཀའ་གསར་རྙིང་མདོ་སྔགས་གང་ལ་ཡང་སྨན་བླ་བས་ཕན་ཡོན་ཆེ་བ་མེད་པས་ཡིད་ཆེས་པར་གྱིས།
དེ་ལ་རྒྱས་བསྡུས་མང་ཡང་འདི་ཚིག་ཉུང་ཡང་དོན་འཐུས་པ་དང་། བླ་མེད་ལུགས་ཡིན་པས་གཙང་སྦྲ་མི་
དགོས། འདི་ཡིད་སྤྲུལ་ཡིན་པས་གཏོར་མཆོད་མེད་ཀྱང་ཆོག་པ་ཀུན་གྱིས་ཉམས་སུ་ལོངས་ཤིག ཤུ་བྷཾ་
ཛ་ཡནྟུ།། །།ཞེས་གནམ་ཆོས་སྨན་ཆོག་ཉུང་འདུས་འདིའང་དཔལ་སྤུངས་ཐུབ་བསྟན་ཆོས་འཁོར་གླིང་
དུ་པར་དུ་བསྒྲུབས་པ་དགེ། །།
-315-



༄༅། །སྨན་བླའི་མདོ་ཆོག་བཞུགས་སོ། །
པཎ་ཆེན་བློ་བཟང་ཆོས་ཀྱི་རྒྱལ་མཚན་གྱིས་མཛད་པ།
ན་མོ་གུ་རུ་མུ་ནེ་ཨིནྡྲ་ཡ། གང་གི་མཚན་ཙམ་ཐོས་པའི་ཆུ་རྒྱུན་གྱིས། །མནར་མེད་མེ་ཡང་རབ་
བསིལ་པད་མཚོ་ལྟར། །བསྒྱུར་མཛད་སྙིགས་མའི་མགོན་པོ་བདེ་གཤེགས་བདུན། །ཤཱཀྱའི་ཏོག་དང་བཅས་
པའི་ཞབས་བཏུད་ནས། །མཆོག་དམན་བྱ་བས་གཡེངས་ཤིང་རྣམ་དཔྱོད་ཀྱིས། །སྙིགས་མའི་རྒྱལ་བ་བདུན་
གྱི་རྣམ་ཐར་ལ། །མོས་པའི་བློ་ལྡན་དག་ལའང་ཕན་པའི་ཕྱིར། །མདོ་ཆོག་བདུད་རྩིའི་ཡང་ཞུན་སྙིང་བོ་བྲི།།
འདིར་སྙིགས་མའི་དུས་སུ་མཐུ་དང་བྱིན་རླབས་ཆེས་ཆེར་མྱུར་བར་འཕགས་པའི་བཀའ་མི་འགྱུར་བའི་ཞལ་
གྱིས་བཞེས་པ། སྙིགས་མའི་མགོན་པོ་བདེ་གཤེགས་བདུན་གྱིས་ཐུགས་དམ་བསྐུལ་བའི་སྙིང་པོའི་ཡང་སྙིང་
བོ་ཉམས་སུ་ལེན་པར་འདོད་པས། ཕྱོགས་ བཅུ་ དུས་ གསུམ་ ཞེས་པ་ནས། དགེ་ འདུན་ ལ་
སྐྱབས་སུ་མཆིའོ། །ཡན་སྤྱི་ལྟར་ལ། བཅོམ་ལྡན་འདས་སྨན་གྱི་བླ་བདེ་བར་གཤེགས་
པ་མཆེད་བརྒྱད་ཀྱི་ལྷ་ཚོགས་འཁོར་དང་བཅས་པ་རྣམས་ལ་སྐྱབས་སུ་མཆིའོ།།
ཞེས་ལན་བདུན་ནམ་གསུམ་སོགས་ཅི་རིགས་པ་བརྗོད། སེམས་བསྐྱེད་པ་ནི། སེམས་ ཅན་ ཐམས་
ཅད་ཀྱི་དོན་དུ་རྫོགས་པའི་སངས་རྒྱས་ཐོབ་པར་བྱ། དེའི་ཆེད་དུ་བཅོམ་ལྡན་
འདས་བདེ་བར་གཤེགས་པ་བརྒྱད་ཀྱི་ལྷ་ཚོགས་འཁོར་དང་བཅས་པ་རྣམས་ལ་
ཕྱག་འཚལ་ཐུགས་དམ་བསྐུལ་བ་ལ་སོགས་པའི་ལམ་གྱི་རིམ་པ་ལ་གནས་པར་
བྱའོ། །དེ་ཁོ་ན་ཉིད་ཀྱི་ངང་ནས་ཚད་མེད་བསྒོམ་པ་ནི། བདག་དང་ སྣང་བ་ ཐམས་ཅད་ཆོས་
ཀྱི་དབྱིངས་ཀྱི་རང་བཞིན་ཡིན་པ་ལ། དེ་ལྟར་མ་རྟོགས་པའི་སེམས་ཅན་ཐམས་
-316-



སྨན་བླའི་མདོ་ཆོག
ཅད་བདེ་བ་དང་བདེ་བའི་རྒྱུ་དང་ལྡན་པར་བྱ། སྡུག་བསྔལ་དང་སྡུག་བསྔལ་གྱི་
རྒྱུ་དང་བྲལ་བར་བྱ། སྡུག་བསྔལ་མེད་པའི་བདེ་བ་དང་མི་འབྲལ་བར་བྱ། བདེ་
སྡུག་གི་རྒྱུ་ཆགས་སྡང་ཉེ་རིང་གཉིས་དང་བྲལ་བའི་བཏང་སྙོམས་ལ་གནས་པར་
བྱའོ། །མཆོག་བདེན་རྒྱལ་བ་སྲས་བཅས་བྱིན་རླབས་དང༌། །ཚོགས་གཉིས་མངའ་
ཐང་ཆོས་དབྱིངས་དག་པའི་མཐུས། །ཞིང་འདི་བདེ་བ་ཅན་ལྟར་སྣོད་བཅུད་ཀྱི།།
སྲིད་ཞིའི་ཕུན་ཚོགས་འདོད་དགུས་འབྱོར་གྱུར་ཅིག །རིན་ཆེན་ས་གཞི་ལྗོན་ཤིང་
ཆུ་མཚོས་བརྒྱན། །གསེར་དངུལ་མུ་ཏིག་བྱེ་མ་སྦྲམ་བུར་བདལ། །མེ་ཏོག་གཅལ་
བཀྲམ་ཙན་དན་དྲི་བསུང་ལྡང་། །ལྷ་མིའི་ལོངས་སྤྱོད་ཀུན་བཟང་མཆོད་པས་
ཁྱབ། །དེར་ནི་ཡིད་འོང་ནོར་བུའི་ཕོ་བྲང་དབུས། །པདྨ་སེང་ཁྲིར་རྒྱལ་བ་སྲས་
བཅས་རྣམས། །བཞུགས་ ནས་ གཟུངས་ རིག་ མོས་ སྟོབས་ ཀྱིས་ བསྐྲུན་ པའི།།
མཆོད་སྤྲིན་རྒྱ་མཚོས་གང་ཞིང་སྤྱོད་གྱུར་ཅིག །སྙིགས་མའི་མགོན་པོ་བརྩེ་ལྡན་
བདེ་གཤེགས་བདུན། །ཐུབ་དབང་དམ་ཆོས་བྱང་སེམས་བཀའ་སྡོད་བཅས།།
བདག་ སོགས་ སྐྱོབ་ཕྱིར་མགོན་སྐྱབས་ དཔུང་ གཉེན་དུ། །སྤྱན་ འདྲེན་ འདིར་
གཤེགས་གདན་འཛོམ་བྱིན་རླབས་མཛོད། །བཀའ་དྲིན་མཉམ་མེད་རྩ་བའི་བླ་མ་
དང་།། ཤཱཀྱའི་རྒྱལ་པོ་འཇམ་དབྱངས་ཞི་འཚོ་སོགས། །ཟབ་མོའི་མདོ་འདི་ཕྱག་
མཚན་བཞེས་པ་ཡི། །དངོས་བརྒྱུད་བླ་མ་རྣམས་ལ་ཕྱག་འཚལ་ལོ། །ཉམ་ཐག་
འགྲོ་རྣམས་སྒྲོལ་བའི་ཐུགས་རྗེ་ཅན། །བདེ་གཤེགས་བདུན་དང་ཐུབ་དབང་དམ་
པའི་ཆོས། །འཇམ་དཔལ་སྐྱབས་གྲོལ་གསང་བདག་ཚངས་དབང་དང་། །རྒྱལ་
ཆེན་གནོད་སྦྱིན་རྣམས་ལ་ཕྱག་འཚལ་ལོ། །དངོས་བཤམས་གཟུངས་རིག་མོས་
སྟོབས་ ཀྱིས་ སྤྲུལ་ པའི། །མཆོད་ ཚོགས་ ཀུན་ འབུལ་ སྡིག་ ལྟུང་ ཐམས་ ཅད་
-317-



----
---
མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
བཤགས།། དགེ་ལ་ཡི་རང་བསྐུལ་ཞིང་གསོལ་བ་འདེབས། །འདིས་མཚོན་དགེ་
བ་ བྱང་ ཆུབ་ ཆེན་ པོར་ བསྔོ། །བཅོམ་ ལྡན་ གདན་ འཛོམ་ ཆེན་ པོ་ དགོངས་ སུ་
གསོལ། །བདེ་གཤེགས་བདུན་གྱི་སྔོན་གྱི་སྨོན་ལམ་དག །ཤཱཀྱའི་བསྟན་པ་ལྔ་
བརྒྱའི་ཐ་མ་ལ།། འགྲུབ་པར་འགྱུར་བ་ཞལ་གྱིས་བཞེས་པ་བཞིན། །བདག་ལ་
བདེན་པ་མངོན་སུམ་བསྟན་དུ་གསོལ། །བཅོམ་ལྡན་འདས་དེ་བཞིན་གཤེགས་པ་
དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མཚན་ལེགས་པར་ཡོངས་
བསྒྲགས་དཔལ་གྱི་རྒྱལ་པོ་ལ་ཕྱག་འཚལ་ལོ། །མཆོད་དོ།། སྐྱབས་སུ་མཆིའོ།།
ཞེས་ལན་བདུན་བརྗོད། དེ་བཞིན་དུ་འོག་མ་རྣམས་ ལ་ ཡང་ རིགས་འགྲེའོ།།
གསེར་གྱི་མདོག་ཅན་སྐྱབས་སྦྱིན་ཕྱག་རྒྱ་ཅན། །སྨོན་ལམ་བརྒྱད་གྲུབ་ཚོགས་
གཉིས་ དཔལ་ གྱིས་ བརྗིད། །གཞན་ གྱིས་ མི་ ཐུབ་ ཞིང་ གི་ དཔལ་ གྱུར་ པའི།།
མཚན་ལེགས་ཡོངས་བསྒྲགས་དཔལ་ལ་ཕྱག་འཚལ་ལོ། །མཚན་གྱི་མེ་ཏོག་རྒྱས་
ཤིང་དག་པ་ལ།། དཔེ་བྱད་བཟང་བོའི་འབྲུ་ཆགས་མཛེས་པའི་སྐུ། །གང་གིས་
མཐོང་ཐོས་དྲན་པའི་དཔལ་གྱུར་པ། །མཚན་ལེགས་ཡོངས་བསྒྲགས་དཔལ་ལ་
ཕྱག་ འཚལ་ལོ།། དངོས་བཤམས་གཟུངས་རིག་མོས་སྟོབས་ ཀྱིས་སྤྲུལ་པའི།།
ཞེས་པ་ནས། བྱང་ཆུབ་ཆེན་པོར་བསྔོ། །ཞེས་པའི་བར་ཤོ་ལོ་ཀ་གཅིག་གིས་ཡན་ལག་བདུན་པ་
འབུལ་ཞིང་། འདི་འོག་མ་རྣམས་ལ་ཡང་སྦྱར་བར་བྱའོ། །རྒྱལ་བའི་མཚན་ཐོས་དྲན་བརྗོད་
ཕྱག་མཆོད་མཐུས། །བདག་ཅག་ལ་སོགས་སེམས་ཅན་ གང་དང་གང་། །ནད་
རིམས་གཤེད་བྱེད་སྡིག་ཅན་གདོན་ལས་ཐར། །དབང་པོ་ཀུན་ཚང་སྡུག་བསྔལ་
སྡིག་རྒྱུན་ཆད། །ངན་འགྲོར་མི་ལྟུང་ལྷ་མིའི་བདེ་བ་མྱོང་། །བཀྲེས་སྐོམ་དབུལ་
ཕོངས་ཞི་ཞིང་འབྱོར་གྱུར་ཅིག །བཅིངས་དང་བརྡེག་སོགས་ལུས་ཀྱི་གདུང་བ་
-318-



སྨན་བླའི་མདོ་ཆོག
མེད། །སྟག་སེང་སྦྲུལ་གྱིས་འཚེ་བྲལ་འཐབ་རྩོད་ཞི། །བྱམས་པའི་སེམས་ལྡན་ཆུ་
ཡིས་སྐྲག་རྣམས་ཀྱང་། །དབུགས་ཕྱིན་འཇིགས་མེད་བདེ་བར་བརྒལ་གྱུར་ཅིག།
འདི་ནས་ཤི་འཕོས་གྱུར་ཚེ་སངས་རྒྱས་ཀྱི། །ཞིང་དེར་པདྨོ་ལས་སྐྱེས་ཡོན་ཏན་
རྫོགས། །མཚན་ལེགས་ཡོངས་བསྒྲགས་ལ་སོགས་རྒྱལ་རྣམས་ཀྱི། །བཀའ་ལུང་
ནོད་ཅིང་མཉེས་པར་བྱེད་གྱུར་ཅིག །བཅོམ་ལྡན་འདས་དེ་བཞིན་གཤེགས་པ་
དགྲ་ཅོམ་པ་ཡང་དག་པར་རྫོགས་པའི་སངས་རྒྱས་རིན་པོ་ཆེ་དང་ཟླ་བ་དང་
པདྨས་རབ་ཏུ་བརྒྱན་པ་མཁས་པ་གཟི་བརྗིད་སྒྲ་དབྱངས་ཀྱི་རྒྱལ་པོ་ལ་ཕྱག་
འཚལ་ལོ། །མཆོད་དོ། །སྐྱབས་སུ་མཆིའོ། །སྐུ་མདོག་སེར་བོ་མཆོག་སྦྱིན་ཕྱག་
རྒྱ་ཅན། །སྨོན་ལམ་བརྒྱད་གྲུབ་ཚོགས་གཉིས་ དཔལ་ གྱིས་བརྗིད། །རིན་ཆེན་
ལྡན་པའི་ཞིང་གི་དཔལ་གྱུར་པའི། །རིན་ཆེན་ཟླ་བའི་ཞབས་ལ་ཕྱག་འཚལ་ལོ།།
རིན་ཆེན་ཟླ་དང་པདྨས་རབ་བརྒྱན་ཅིང་། །ཤེས་བྱ་ཀུན་ལ་མཁས་ཤིང་མཁྱེན་པ་
རྒྱས། །རྒྱ་མཚོ་ལྟ་བུར་ཟབ་པའི་ཐུགས་མངའ་བ། །སྒྲ་དབྱངས་རྒྱལ་པོའི་ཞབས་
ལ་ཕྱག་འཚལ་ལོ། །དངོས་བཤམས་གཟུངས་རིག་ནས་བསྔོ། །རྒྱལ་བའི་མཚན་
ཐོས་དྲན་བརྗོད་ཕྱག་མཆོད་མཐུས། །བདག་ཅག་ལ་སོགས་སེམས་ཅན་གང་དང་
གང་། །གཡེངས་ རྣམས་ ཆོས་འཕེལ་ ལྷ་ མིའི་ཚོགས་ཆོས་འབྱོར། །བཙའ་བའི་
གདུང་བྲལ་རྟག་ཏུ་སྐྱེས་པར་གྱུར། །བྱང་ཆུབ་སེམས་དང་མི་འབྲལ་དགེ་ཆོས་
རྒྱས། །སྒྲིབ་བྱང་ལྷ་མིའི་བདེ་བ་འཐོབ་གྱུར་ཅིག། བཤེས་ བྲལ་མུན་པར་
གདོན་ གཙེས་ འཆི་ དང་ དགྲ། །དཀོན་ པའི་ གནོད་མེད་ མཆོད་ དང་ རིམ་ གྲོར་
བརྩོན། །དམན་རྣམས་ཏིང་འཛིན་དྲན་སྟོབས་གཟུངས་ལྡན་ཅིང་། །ཤེས་ རབ་
མཆོག་ཐོབ་མེས་ཉེན་བསལ་གྱུར་ཅིག །འདི་ནས་ཤི་འཕོས་གྱུར་ཚེ་སངས་རྒྱས་
-319-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ཀྱི། །ཞིང་དེར་པདྨོ་ལས་སྐྱེས་ཡོན་ཏན་རྫོགས། །སྒྲ་དབྱངས་རྒྱལ་པོ་ལ་སོགས་
རྒྱལ་རྣམས་ཀྱི། །བཀའ་ལུང་ནོད་ཅིང་མཉེས་པར་བྱེད་གྱུར་ཅིག །བཅོམ་ལྡན་
འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྡོགས་པའི་སངས་རྒྱས་
གསེར་བཟང་དྲི་མེད་རིན་ཆེན་སྣང་བ་བརྟུལ་ཞུགས་གྲུབ་པ་ལ་ཕྱག་འཚལ་ལོ།།
མཆོད་དོ། །སྐྱབས་སུ་མཆིའོ། །འཛམ་བུའི་གསེར་འདྲ་ཆོས་སྟོན་ཕྱག་རྒྱ་ཅན།།
སྨོན་ལམ་བཞི་གྲུབ་ཚོགས་གཉིས་དཔལ་གྱིས་བརྗིད།། སྤོས་ཀྱིས་ཡོངས་གང་
ཞིང་གི་དཔལ་གྱུར་པའི། །གསེར་བཟང་དྲི་མེད་སྣང་ལ་ཕྱག་འཚལ་ལོ། །འཛམ་
བུ་ཆུ་བོའི་གསེར་ལྟར་ལྷང་ངེ་བ། །ཉི་མ་སྟོང་ལས་ལྷག་པའི་གཟི་བརྗིད་འབར།།
དྲི་མེད་གསེར་གྱི་མཆོད་སྡོང་ལྟ་བུའི་སྐུ། །གསེར་བཟང་དྲི་མེད་སྣང་ལ་ཕྱག་
འཚལ་ལོ། །དངོས་བཤམས་ནས་བསྔོ། །རྒྱལ་བའི་མཚན་ཐོས་དྲན་བརྗོད་ཕྱག་
མཆོད་མཐུས། །བདག་ཅག་ལ་སོགས་སེམས་ཅན་གང་དང་གང་། །ཚེ་ཐུང་རིང་
འཚོ་ དབུལ་ རྣམས་ དབང་ ཕྱུག་ ཚང་། །འཐབ་རྩོད་ འགྱེད་ པའང་ བྱམས་ པའི་
སེམས་ལྡན་ཞིང་། །བསླབ་བྲལ་ངན་སོང་མི་ལྟུང་སྡོམ་པས་བསྡམས། །བྱང་ཆུབ་
སེམས་དང་འབྲལ་བ་མེད་གྱུར་ཅིག །འདི་ནས་ཤི་འཕོས་གྱུར་ཚེ་སངས་རྒྱས་
ཀྱི།། ཞིང་དེར་པདྨོ་ལས་སྐྱེས་ཡོན་ཏན་རྫོགས།། གསེར་བཟང་དྲི་མེད་ལ་སོགས་
རྒྱལ་རྣམས་ཀྱི། །བཀའ་ལུང་ནོད་ཅིང་མཉེས་པར་བྱེད་གྱུར་ཅིག །བཅོམ་ལྡན་
འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་
མྱ་ངན་མེད་མཆོག་དཔལ་ལ་ཕྱག་འཚལ་ལོ།། མཆོད་དོ། །སྐྱབས་སུ་མཆིའོ། །སྐུ་
མདོག་དམར་སྐྱ་མཉམ་གཞག་ཕྱག་རྒྱ་ཅན།། སྨོན་ལམ་བཞི་གྲུབ་ཚོགས་གཉིས་
དཔལ་གྱིས་བརྗིད། །མྱ་ངན་མེད་པའི་ཞིང་གི་དཔལ་གྱུར་པའི། །མྱ་ངན་མེད་
-320-



སྨན་བླའི་མདོ་ཆོག
མཆོག་དཔལ་ལ་ཕྱག་འཚལ་ལོ། །མྱ་ངན་འདས་ཞི་བདེ་བའི་མཆོག་བརྙེས་པ།།
འགྲོ་བའི་དུག་གསུམ་སྡུག་བསྔལ་ཞི་མཛད་ཅིང་། །འགྲོ་དྲུག་མགོན་དང་དཔལ་
དུ་གྱུར་པ་ཡི། །མྱ་ངན་མེད་མཆོག་དཔལ་ལ་ཕྱག་འཚལ་ལོ། །དངོས་བཤམས་
ནས་བསྔོ། །རྒྱལ་བའི་མཚན་ཐོས་དྲན་བརྗོད་ཕྱག་མཆོད་མཐུས། །བདག་ཅག་
ལ་སོགས་སེམས་ཅན་གང་དང་གང་། །མྱ་ངན་སོགས་ཞི་མི་འབྲལ་ཚེ་རིང་བདེ།།
དམྱལ་བར་རྒྱལ་བའི་འོད་ཀྱིས་བདེ་དགའ་རྒྱས། །མདངས་ལྡན་མཛེས་འབྱོར་
འབྱུང་བོས་མི་འཚེ་ཞིང་། །ཕན་ཚུན་བྱམས་ལྡན་ནད་རྣམས་མེད་གྱུར་ཅིག །འདི་
ནས་ཤི་འཕོས་གྱུར་ཚེ་སངས་རྒྱས་ཀྱི།།ཞིང་དེར་པདྨོ་ལས་སྐྱེས་ཡོན་ཏན་རྫོགས།།
མྱ་ངན་མེད་མཆོག་ལ་སོགས་རྒྱལ་རྣམས་ཀྱི། །བཀའ་ལུང་ནོད་ཅིང་མཉེས་པར་
བྱེད་གྱུར་ཅིག །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་
པར་རྫོགས་པའི་སངས་རྒྱས་ཆོས་བསྒྲགས་རྒྱ་མཚོའི་དབྱངས་ལ་ཕྱག་འཚལ་ལོ།།
མཆོད་དོ། །སྐྱབས་སུ་མཆིའོ།། སྐུ་མདོག་དཀར་དམར་ཆོས་སྟོན་ཕྱག་རྒྱ་ཅན།།
སྨོན་ལམ་བཞི་གྲུབ་ཚོགས་གཉིས་དཔལ་གྱིས་བརྗིད། །ཆོས་བསྒྲགས་རྒྱ་མཚོའི་
དབྱངས་ལ་ཕྱག་འཚལ་ལོ།། ཆོས་ཀྱི་རྒྱལ་མཚན་ཞིང་གི་དཔལ་གྱུར་པའི། ཆོས་
སྒྲ་ཆེན་པོས་ཕ་རོལ་རྒོལ་བ་འཇོམས། །རྒྱ་མཚོ་ལྟ་བུར་ཟབ་པའི་གསུང་མངའ་
ཞིང་། །འགྲོ་བའི་སྡུག་བསྔལ་མ་ལུས་ཞི་མཛད་པ། །ཆོས་བསྒྲགས་རྒྱ་ མཚོའི་
དབྱངས་ལ་ཕྱག་འཚལ་ལོ། །དངོས་བཤམས་ནས་བསྔོ། །རྒྱལ་བའི་མཚན་ཐོས་
དྲན་བརྗོད་ ཕྱག་མཆོད་མཐུས། །བདག་ཅག་ལ་ སོགས་ སེམས་ཅན་གང་དང་
གང་། །རྟག་ཏུ་ཡང་དག་ལྟ་དང་དད་ལྡན་ཞིང་། །ཆོས་ཀྱི་སྒྲ་ཐོས་བྱང་ཆུབ་སེམས་
ཀྱིས་ཕྱུག །ལོངས་སྤྱོད་སླད་དུ་སྡིག་སྤངས་འབྱོར་བ་འཕེལ། །བྱམས་གནས་ཚེ་
-321-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
རིང་ཆོག་ཤེས་ཉིད་གྱུར་ཅིག །འདི་ནས་ཤི་འཕོས་གྱུར་ཚེ་སངས་རྒྱས་ཀྱི། །ཞིང་
དེར་པདྨོ་ལས་སྐྱེས་ཡོན་ཏན་རྫོགས། །ཆོས་བསྒྲགས་རྒྱ་མཚོ་ལ་སོགས་རྒྱལ་
རྣམས་ཀྱི། །བཀའ་ལུང་ནོད་ཅིང་མཉེས་པར་བྱེད་གྱུར་ཅིག །བཅོམ་ལྡན་འདས་
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཆོས་
རྒྱ་མཚོའི་མཆོག་གི་བློས་རྣམ་པར་རོལ་པ་མངོན་པར་མཁྱེན་པའི་རྒྱལ་པོ་ལ་ཕྱག་
འཚལ་ལོ། །མཆོད་དོ།། སྐྱབས་སུ་མཆིའོ། །བྱི་རུའི་མདོག་ཅན་མཆོག་སྦྱིན་ཕྱག་
རྒྱ་ཅན། །སྨོན་ལམ་བཞི་གྲུབ་ཚོགས་གཉིས་དཔལ་གྱིས་བརྗིད། །རིན་ཆེན་རྒྱ་
མཚོའི་ཞིང་གི་དཔལ་གྱུར་པའི། །མངོན་མཁྱེན་རྒྱལ་པོ་དེ་ལ་ཕྱག་འཚལ་ལོ།།
ཆོས་ཀྱི་བློ་གྲོས་གཏིང་དཔག་དཀའ་བའི་ཐུགས། །རྣམ་དག་ཆོས་ཀྱི་དབྱིངས་ལ་
རོལ་མཛད་ཅིང་།། ཤེས་བྱ་མ་ལུས་མངོན་སུམ་གཟིགས་པ་པོ། །མངོན་མཁྱེན་
རྒྱལ་པོ་དེ་ ལ་ ཕྱག་ འཚལ་ལོ། །དངོས་བཤམས་ནས་བསྔོ། །རྒྱལ་བའི་མཚན་
ཐོས་དྲན་བརྗོད་ཕྱག་མཆོད་མཐུས། །བདག་ཅག་ལ་སོགས་སེམས་ཅན་གང་དང་
གང་། །གཡེངས་རྣམས་ གནོད་སེམས་མེད་ཅིང་ཚོགས་ཆོས་འབྱོར། །ངན་སོང་
ལམ་ངན་ཞུགས་རྣམས་དགེ་བཅུ་ཐོབ། །གཞན་དབང་གྱུར་རྣམས་རང་དབང་ཕུན་
ཚོགས་ཤིང་།། ཀུན་ཀྱང་ཚེ་རིང་མཚན་ཐོས་དགེ་གྱུར་ཅིག །འདི་ནས་ཤི་འཕོས་
གྱུར་ ཚེ་ སངས་ རྒྱས་ ཀྱི། །ཞིང་ དེར་ པདྨོ་ ལས་ སྐྱེས་ ཡོན་ཏན་རྫོགས། །མངོན་
མཁྱེན་རྒྱལ་པོ་ལ་སོགས་རྒྱལ་རྣམས་ཀྱི། །བཀའ་ལུང་ནོད་ཅིང་མཉེས་པར་བྱེད་
གྱུར་ཅིག །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་སྨན་གྱི་བླ་བཻཌཱུརྱ་འོད་ཀྱི་རྒྱལ་པོ་ལ་ཕྱག་འཚལ་ལོ།།
མཆོད་དོ།། སྐྱབས་སུ་མཆིའོ། །སྐུ་མདོག་སྔོན་པོ་མཆོག་སྦྱིན་ཕྱག་རྒྱ་ཅན། །བཅུ་
-322-



སྨན་བླའི་མདོ་ཆོག་
གཉིས་སྨོན་གྲུབ་ཚོགས་གཉིས་དཔལ་གྱིས་བརྗིད། །ཁེཌཱུརྱ་སྣང་ཞིང་གི་དཔལ་
གྱུར་པའི།། སྨན་པའི་རྒྱལ་པོ་དེ་ལ་ཕྱག་འཚལ་ལོ། །ཐུགས་རྗེས་ཀུན་ལ་སྙོམས་
པའི་བཅོམ་ལྡན་འདས། །མཚན་ཙམ་ཐོས་པས་ངན་འགྲོའི་སྡུག་བསྔལ་སེལ།།
དུག་གསུམ་ནད་སེལ་སངས་རྒྱས་སྨན་གྱི་བླ། །བཻཌཱུརྱ་ཡི་འོད་ལ་ཕྱག་འཚལ་ལོ།།
དངོས་ བཤམས་ ནས་ བསྔོ། །རྒྱལ་ བའི་ མཚན་ ཐོས་ དྲན་ བརྗོད་ ཕྱག་ མཆོད་
མཐུས།། བདག་ ཅག་ ལ་ སོགས་ སེམས་ ཅན་ གང་ དང༌ གང་། །མཚན་ དཔེས་
མཛེས་ཤིང་འགྲོ་ཀུན་བདག་འདྲར་གྱུར། །འོད་ཀྱིས་མུན་སེལ་ཤེས་རབ་ཐབས་
མཁས་ཀྱིས།། ལོངས་སྤྱོད་མི་ཟད་ལམ་ལོག་དམན་མོས་རྣམས། །ཐེག་ཆེན་ལམ་
ཞུགས་སྡོམ་པས་མཛེས་གྱུར་ཅིག །ཚུལ་འཆལ་གདུང་བྲལ་དབང་པོ་ཀུན་ཚང་
ཞིང་། །ནད་མེད་ཡོ་བྱད་འཕེལ་ཞིང་བུད་མེད་ཀྱི། །དངོས་པོས་སྐྱོ་རྣམས་རྟག་ཏུ་
སྐྱེས་ དབང་ལྡན། །བདུད་ ཞབས་ ལྟ་ བ་ངན་ ལས་ གྲོལ་ གྱུར་ ཅིག །རྒྱལ་པོས་
མནར་རྣམས་བདེ་ཞིང་བཀྲེས་པའི་རྒྱུས། །སྡིག་པས་འཚོ་རྣམས་ཆོས་འབྱོར་ཟས་
ཀྱིས་ཚིམ།། ཚ་གྲང་ངལ་ཞི་བསམ་པ་ཡོངས་རྫོགས་ཤིང་། །འཕགས་པ་དགྱེས་
པའི་ཚུལ་ལྡན་གྲོལ་གྱུར་ཅིག །འདི་ནས་ཤི་འཕོས་གྱུར་ཚེ་སངས་རྒྱས་ཀྱི། །ཞིང་
དེར་པདྨོ་ལས་སྐྱེས་ཡོན་ཏན་རྫོགས། །སྨན་པའི་རྒྱལ་པོ་ལ་སོགས་རྒྱལ་རྣམས་
ཀྱི། །བཀའ་ལུང་ནོད་ཅིང་མཉེས་པར་བྱེད་གྱུར་ཅིག །སྟོན་པ་བཅོམ་ལྡན་འདས་
དེ་བཞིན་གཤེགས་པ་དགྲ་བཅོམ་པ་ཡང་དག་ པར་ རྫོགས་ པའི་ སངས་ རྒྱས་
དཔལ་རྒྱལ་བ་ཤཱཀྱ་ཐུབ་པ་ལ་ཕྱག་འཚལ་ལོ། །མཆོད་དོ། །སྐྱབས་སུ་མཆིའོ།།
གསེར་གྱི་མདོག་ཅན་ས་གནོན་ཕྱག་རྒྱ་ཅན། །རྨད་བྱུང་ཐུགས་རྗེ་བརྩོན་འགྲུས་
ཆེན་ པོའི་མཐུས། །མི་མཇེད་འཇིག་རྟེན་ ཁམས་ ཀྱི་ དཔལ་ གྱུར་ པའི། །འདྲེན་
-323-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
མཆོག་ཤཱཀྱའི་ཏོག་ལ་ཕྱག་འཚལ་ལོ། །ཐབས་མཁས་ཐུགས་རྗེའི་ཤཱཀྱའི་རིགས་
འཁྲུངས་ཤིང་།། གཞན་གྱིས་མི་ཐུབ་བདུད་ཀྱི་དཔུང་འཇོམས་པ། །གསེར་གྱི་
ལྷུན་པོ་ལྟ་བུར་བརྗིད་པའི་སྐུ། །ཤཱཀྱའི་རྒྱལ་པོ་དེ་ལ་ཕྱག་འཚལ་ལོ། །དངོས་
བཤམས་ནས་བསྔོ། །སྟོན་པ་མཆོག་དེས་མདོ་སྡེའི་ཆོ་ག་ལས། །ཇི་ལྟར་གསུངས་
པའི་ཕན་ཡོན་མ་ལུས་པ། །བདག་ཅག་མགོན་མེད་འགྲོ་བ་མཐའ་དག་གིས།།
དེང་འདིར་འཕྲལ་དུ་ཐོབ་པར་ བྱིན་གྱིས་རློབས། །མ་རིག་མུན་སེལ་སྒྲོན་མེ་
མཆོག །སྡུག་བསྔལ་ནད་སེལ་སྨན་གྱི་ཕུལ། །དམ་ཆོས་དཀོན་མཆོག་ཐམས་
ཅད་ལ། །ཕྱག་འཚལ་མཆོད་ཅིང་སྐྱབས་སུ་མཆི། །དངོས་བཤམས་ནས་བསྔོ།།
དམ་ཆོས་དཀོན་མཆོག་བདེན་པའི་བྱིན་བརླབས་ཀྱིས། །བདག་སོགས་དེང་ནས་
ཚེ་རབས་ཐམས་ཅད་དུ། །རྒྱལ་བ་ཀུན་ གྱི་དམ་ཆོས་མ་ལུས་པ། །རྒྱལ་བའི་
དགོངས་པ་ཇི་བཞིན་འགྲུབ་གྱུར་ཅིག །འཇམ་དཔལ་སྐྱབས་གྲོལ་ཕྱག་ན་རྡོ་རྗེ་
སོགས། །བདེ་གཤེགས་སྲས་པོ་སུམ་ཁྲི་དྲུག་སྟོང་གིས། །རྒྱལ་བའི་ཐུགས་དམ་
བསྐུལ་ཞིང་གླེང་བསླངས་ནས། །མདོ་སྡེའི་ཕན་ཡོན་ཇི་སྐད་གསུངས་པ་རྣམས།།
དེང་འདིར་བདག་ལ་མངོན་དུ་འགྱུར་བར་མཛོད། །འཇིག་རྟེན་སྐྱོང་བ་སྡེ་དཔོན་
བཅས་པས་ཀྱང་། །སྔོན་ཚེ་སྟོན་པའི་སྤྱན་སྔར་ཞལ་བཞེས་བཞིན། །དགྲ་དང་
གནོད་པ་ནད་རིམས་བཟློག་པ་དང་། །འཐབ་རྩོད་ཀུན་ཞི་ལུས་སེམས་བདེ་བ་
རྒྱས། །ལོངས་སྤྱོད་དབང་ཕྱུག་ནོར་འབྲུ་ཚེ་འཕེལ་ཞིང་། །བསམ་པའི་དོན་རྣམས་
ཡིད་བཞིན་འགྲུབ་པ་དང་། །རྟག་ཏུ་བསྲུང་སྐྱོབ་གཡེལ་བ་མེད་པར་མཛོད། །དེ་
ནས། །ཨོཾ་ན་མོ་བྷ་ག་ཝ་ཏེ། བྷེ་ཥ་ཚེ་གུ་རུ་བཻཌཱུརྱ་པྲ་བྷ་རཱ་ཛ་ཡ། ཏ་ཐཱ་ག་ཏཱ་ཡ།
ཨདྷ་ཏེ་སཾམྱཀཾ་བུདྡྷ་ཡ། ཏདྱ་ཐཱ། །ཨོ་བྷི་ཥ་ཛེ་གྷོ་ཥ་ཎྱེ། མ་ཧཱ་བྷེ་ཥ་ཛེ་གྷོ་ཥ་ཛེ་རཱ་ཛ་
-324-



སྨན་བླའི་མདོ་ཆོག
ས་མུངྒ་ཏེ་སྭཱ་ཧཱ། ཞེས་གཟུངས་རིང་ངམ། ཡང་ན། ཏདྱ་ཐཱ། ཨོཾ་བྷེ་ཥ་ཛེ་གྷོ་ཥ་ཛེ།
མ་ཧཱ་ བྷེ་ཥ་ ཚེ་ བྷི་ཥ་ཛེ་ རཱ་ ཛ་ སམུངྒ་ཏེ་སྭཱཧཱ། །ཞེས་གཟུངས་ཐུང་ཅི་མང་བཟླ་བར་བྱའོ།།
མཇུག་ཏུ། བཀའ་དྲིན་མཉམ་མེད་ནས་བྱང་ཆུབ་ཆེན་པོར་བསྔོ། །ཞེས་པའི་བར་བརྗོད་
ལ༑ བསྟོད་པར་འོས་པ་ཐམས་ཅད་ལ། །ཞིང་རྡུལ་ཀུན་གྱི་གྲངས་སྙེད་ཀྱི། ལུས་
བཏུད་པ་ཡིས་རྣམ་ཀུན་ཏུ། །མཆོག་ཏུ་དད་པས་ཕྱག་འཚལ་ལོ། །མ་འབྱོར་བ་
དང་ ཉམས་ པ་དང་། །གང་ ཡང་ བདག་ རྨོངས་ བློ་ཡིས་ནི། །བགྱིས་ པ་དང་ནི་
བགྱིད་སྩོལ་གང་། །དེ་ཡང་བཟོད་པར་མཛད་དུ་གསོལ། །ཁྱེད་ཀྱིས་སེམས་ཅན་
དོན་ཀུན་མཛད། །རྗེས་སུ་མཐུན་པའི་དངོས་གྲུབ་སྩོལ། །སངས་རྒྱས་ ཡུལ་དུ་
གཤེགས་ ནས་ ཀྱང་། །སླར་ ཡང་ ཐུགས་ རྗེས་ འབྱོན་ པར་ མཛོད། །མགོན་ པོ་
ཐུགས་རྗེ་ཆེན་པོ་དང་ལྡན་པ་རྣམས་ཀྱིས་བདག་ཅག་དང་སེམས་ཅན་ཐམས་ཅད་
ཀྱི་དོན་མཛད་པ་ལེགས་ཀྱིས་སོ་སོའི་ཞིང་ཁམས་སུ་རྫུ་འཕྲུལ་གྱིས་འཁོར་དང་
བཅས་པ་གཤེགས་སུ་གསོལ་ལོ། །འཇམ་དཔལ་དཔའ་བོ། སོགས་ཀྱིས་བསྔོ་སྨོན་བྱས་
ནས། ཕུན་ཚོགས་ ཕྱོགས་ ཀྱི་འཁོར་ལོ་འཆི་མེད་ལམ། །ལེགས་པར་གང་བའི་
སྨན་བླའི་ལྷ་ཡི་ཚོགས། །འགའ་ཞིག་ཆུ་སྐྱེས་སྣ་ཚོགས་ཆར་འབེབས་ཤིང་། །ལ་
ལ་དགེ་ལེགས་སྩོལ་བའི་གླུ་དབྱངས་ལེན། །གཞན་དག་བདུད་བགེགས་འཇོམས་
པའི་ འཕྲིན་ ལས་ མཛད། །ཀུན་ ཀྱང་ ཁྱེད་ ལ་ སྐལ་ བཟང་ མཆོག་ སྟེར་བར།།
ཡོངས་ཤེས་ ཀྱིས་ ལ་ རབ་ དགའ་ སྐྱེད་ ཅིག་ དང་། །ཤིས་ བརྗོད་ གདངས་ སྙན་
བདག་གིས་བསྒྲག་པར་བྱ། །གང་གིས་ཞབས་སེན་ནོར་བུའི་འོད་དཀར་ཅན།།
སྤྱི་བོར་རེག་པའི་སྐལ་བཟང་ཀུ་མ་ཏ། །བཞད་པའི་དཔལ་སྟེར་ལྷ་མིའི་སྟོན་པ་
མཆོག །ཐུབ་དབང་སྨྲ་བའི་ཟླ་བ་ལ་ཕྱག་འཚལ། །འཇམ་པའི་དབྱངས་དང་
-325-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
མཁན་ཆེན་ཞི་བ་འཚོ། །ཁྲི་སྲོང་ལྡེ་བཙན་ཇོ་བོ་ཡབ་སྲས་དང༌།། རྒྱལ་བ་གཉིས་
པ་ བློ་བཟང་ གྲགས་ པ་ སོགས། །རྩ་ བ་ བརྒྱུད་པའི་ བླ་ མ་ མཆོག་རྣམས་ལ།།
ལེགས་ཚོགས་ཇི་སྙེད་མཆིས་པའི་བཀྲ་ཤིས་དེས། །ཁྱེད་ཀྱི་མི་མཐུན་རྒུད་པ་ཀུན་
ཟད་ཅིང་། །བདེ་ལེགས་ཡར་ངོའི་ཟླ་ལྟར་འཕེལ་གྱུར་ནས།། ཕུན་ཚོགས་དཔལ་
ལ་རོལ་པའི་བཀྲ་ཤིས་ཤོག །རྒྱལ་བའི་ཉི་མ་གཞན་གྱིས་མ་ཐུལ་བ། །མགོན་
མེད་ལྔ་བརྒྱའི་ཐ་མའི་འགྲོ་བ་ལ། །བདེན་ཚིག་སྨོན་ལམ་རྒྱ་མཚོའི་མཆོག་སྒྲུབ་
པ༑ ༑སྙིགས་མའི་མགོན་པོ་བདེ་གཤེགས་བདུན་རྣམས་ལ།། ལེགས་ཚོགས།
ཁྱེད་ཀྱི= །བདེ་ལེགས །ཕུན་ཚོགས །ཐུབ་པའི་དབང་པོའི་ལྗགས་ཡངས་པདྨོ་
ལས། །ལེགས་ འོང་ ཤཱཀྱའི་ བསྟན་ པའི་ ཐ་ མར་ ཡང་། །རྨད་ བྱུང་ བསྒྲུབས་ ན་
འགྲུབ་པའི་བདུད་རྩིའི་བཅུད། །ཟབ་དང་རྒྱ་ཆེ་མདོ་སྡེའི་རྒྱལ་པོ་ལ། །ལེགས་
ཚོགས༴ །ཁྱེད་ཀྱི༴ །བདེ་ལེགས །ཕུན་ཚོགས༴ །ཕྱོགས་བཅུའི་ཞིང་ན་སྨན་པའི་
རྒྱལ་པོ་ཡི། །མཚན་ཙམ་འཛིན་དང་སྟོན་པ་བདེ་གཤེགས་ཀྱི།། སྨོན་ལམ་ཁྱད་
འཕགས་རྒྱས་པའི་མདོ་ཆོག་ལ། །ཐུགས་དམ་མཛད་པའི་རིགས་ཀྱི་བུ་རྣམས་
ལ༑ ༑ལེགས༴ །ཁྱེད༴ །བདེ༴ །ཕུན༴ །བདེ་གཤེགས་ཐུགས་རྗེས་གཟུངས་མོས་
ཏིང་འཛིན་དང་། །བདེན་ཚིག་གིས་སྒྲུབ་རིན་ཆེན་ལས་གྲུབ་པ།། ཁམས་གསུམ་
ལས་འདས་དཀོན་མཆོག་གསུམ་གྱི་གནས། །བདེ་བ་ཅན་དང་མཚུངས་པའི་ཞིང་
མཆོག་ ལ། །ལེགས །ཁྱེད་ ཀྱི༴ །བདེ་ ལེགས་ ཡར་ ངོའི་ ཟླ་ ལྟར་ འཕེལ་ གྱུར་
ནས། །ཕུན་ཚོགས་དཔལ་ལ་རོལ་བའི་བཀྲ་ཤིས་ཤོག །ཅེས་པ་འདི་ཡང་པཎ་ཆེན་བློ་
བཟང་ཆོས་ཀྱི་རྒྱལ་མཚན་གྱིས་མཛད་པའོ། །
-326-



༄༅། །བདེར་གཤེགས་བདུན་གྱི་མཆོད་པའི་ཆོག་སྒྲིག་
ཡིད་བཞིན་དབང་རྒྱལ་ཞེས་བྱ་བ་
བཞུགས་སོ། །
རྒྱལ་དབང་ལྔ་པས་མཛད་པ།
དཀོན་མཆོག་གསུམ་གྱི་བདེན་པ་དང་། སངས་རྒྱས་དང་བྱང་ཆུབ་སེམས་
དཔའ་ཐམས་ཅད་ཀྱི་བྱིན་གྱིས་བརླབས་དང་། ཚོགས་གཉིས་ཡོངས་སུ་རྫོགས་
པའི་མངའ་ཐང་ཆེན་པོ་དང་། ཆོས་ཀྱི་དབྱིངས་རྣམ་པར་དག་ཅིང་བསམ་གྱིས་མི་
ཁྱབ་པའི་སྟོབས་ཀྱིས་བླ་མ་རྒྱལ་བ་སྲས་དང་བཅས་པ་དེང་འདིར་གསོ་སྦྱོང་ལེན་
པའི་ཞིང་དུ་འབྱོན་པར་ཅི་ གནང་། ཞེས་བདེན་པའི་མཐུས་བྱོན་པར་མོས་ལ། ཆེར་ སྙིགས་
འགྲོ་ལ་ཐུགས་རྗེ་ཆེན་པོ་ཡིས། །ཤིན་ཏུ་རྒྱས་པའི་མདོ་སྡེའི་སྙིང་པོའི་དོན། །
སྩོལ་མཛད་དངོས་བརྒྱུད་ཡོངས་འཛིན་ལ་སོགས་པ། །དཔལ་ལྡན་བླ་མ་རྣམས་
ལ་ཕྱག་འཚལ་ལོ། །མགོན་པོ་ཐུགས་རྗེ་ཆེ་ལྡན་པ། །ཞེས་སོགས་བློ་ཀ་གསུམ། ཕྱོགས་
བཅུའི་འགྲོ་ལ་མཁྱེན་བརྩེས་རབ་དགོངས་ནས། །ཕྱོགས་བཅུར་ཆོས་ཀྱི་འཁོར་
ལོ་ལེགས་བསྐོར་བས། །ཕྱོགས་བཅུའི་འགྲོ་ཀུན་ཡོངས་སུ་སྐྱོབ་མཛད་པའི། །
ཕྱོགས་བཅུའི་སངས་རྒྱས་རྣམས་ལ་ཕྱག་འཚལ་ལོ། །མཐུན་པའི་སྨོན་ལམ་
མཆོག་ཏུ་རྨད་བྱུང་ཞིང་། །སྤྱད་པ་སྤྱོད་ཚེ་ནམ་ཡང་མཆེད་གྱུར་ལ། །བསྐལ་
བཟང་གཅིག་ལ་མཛད་པ་མཐར་ཕྱིན་པའི། །རྫོགས་པའི་སངས་རྒྱས་སྟོང་ལ་
- 327 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ཕྱག་འཚལ་ལོ། །བསྐལ་པ་གྲངས་མེད་འདས་པའི་དུས་ཀྱི་ཚེ། །ཕོངས་གྱུར་འགྲོ་
བ་མཐའ་དག་སྐྱོབ་པའི་ཕྱིར། །སྨོན་ལམ་ཁྱད་པར་ཅན་རྣམས་བཏབ་གྱུར་པའི།།
བདེ་བར་གཤེགས་པ་བརྒྱད་ལ་ཕྱག་འཚལ་ལོ། །སངས་རྒྱས་རྣམས་གཟིགས་
སོགས། མཚན་མཆོག་ལྡན་པ་ སོགས། ཐུགས་ རྗེ་ ཀུན་ལ་སྙོམས་པའི་བཅོམ་ སོགས།
ཐབས་མཁས་ཐུགས་ རྗེ་ སོགས། རྫོགས་སངས་གང་དུ་བལྟམས་པ་དང། །གང་དུ་
བྱང་ཆུབ་ལ་རེག་དང་། །ཞི་བའི་འཁོར་ལོ་བསྐོར་བ་དང་། །ཟག་མེད་མྱ་ངན་
འདས་ཕྱག་འཚལ། །བདེ་གཤེགས་གང་དུ་བཞུགས་པ་དང་། །འཆག་པ་དང་ནི་
བཞེངས་པ་དང་། །སེངྒེ་ལྟ་བུར་གཟིམས་པ་ཡི། །གནས་དེ་ལ་ཡང་ཕྱག་འཚལ་
ལོ། །སྟེང་དང་འོག་དང་བར་དག་དང་། །ཕྱོགས་དང་ཕྱོགས་མཚམས་རྣམས་སུ་
ཡང་། །སྐུར་བཅས་སྐུ་ནི་མེད་པ་ཡི། །མཆོད་རྟེན་རྣམས་ལ་ཕྱག་འཚལ་ལོ། །སྨྲ་
བསམ་བརྗོད་མེད་ སོགས། འཇམ་དཔལ་དབྱངས་དང་སྐྱབས་གྲོལ་གསང་བའི་
བདག །སྤྱན་རས་གཟིགས་སོགས་རླབས་ཆེན་སྤྱོད་པ་ཡིས། །འགྲོ་ཀུན་སྲིད་ཞི་
ལས་སྒྲོལ་ཁུར་འཁྱེར་བའི། །ཐེག་ཆེན་དགེ་འདུན་རྣམས་ལ་ཕྱག་འཚལ་ལོ། །
གང་ལ་སེམས་ཀྱི་དམ་པ་རིན་ཆེན་དེ། །སྐྱེས་པ་དེ་ཡི་སྐུ་ལ་ཕྱག་འཚལ་ཞིང་། །
གང་ལ་གནོད་པ་བྱས་ཀྱང་བདེ་འབྲེལ་བ། །བདེ་བའི་འབྱུང་གནས་དེ་ལ་སྐྱབས་
སུ་མཆི། །དགྲ་བཅོམ་ བློ་མཆོག་དབང་པོ་ཀུན་དུལ་བ། །བསྟན་པའི་ སྲིད་དུ་
ལེགས་པར་བརྟན་བཞུགས་ནས། །བསྟན་པ་འཛིན་དང་སྤེལ་དང་བསྲུང་མཛད་
པའི། །དགྲ་བཅོམ་གནས་བརྟན་བཅུ་དྲུག་ལ་ཕྱག་འཚལ། །ཟབ་མོ་རྟེན་འབྲེལ་
བཅུ་གཉིས་ལེགས་བསྒོམས་པས། །རང་བྱུང་རང་སངས་རྒྱས་ཀྱི་ཡེ་ཤེས་ནི། །
བརྟེན་པ་མེད་པའི་ཚུལ་གྱིས་ཐུགས་ཆུད་པའི། །འཕགས་པ་རང་རྒྱལ་རྣམས་ལ་
- 328 -



བདེར་གཤེགས་བདུན་གྱི་མཆོད་པའི་ཆོག་སྒྲིག་ཡིད་བཞིན་དབང་རྒྱལ།
ཕྱག་འཚལ་ལོ། །རྫུ་འཕྲུལ་སྟོབས་དང་མངོན་པར་ཤེས་པའི་དཔལ། །ཉེ་བར་
ཐོབ་ནས་ཐུབ་པའི་བཀའ་བཞིན་དུ། །བསྟན་པ་རིན་ཆེན་བང་མཛོད་ལེགས་
བསྲུང་བའི། །རྡོ་རྗེ་ཆོས་སྐྱོང་རྣམས་ལ་ཕྱག་འཚལ་ལོ། །གང་སྔོན་སྦྱིན་པ་རྒྱ་
མཚོའི་དགེ་བསགས་པས། །ཚེ་དང་ནོར་དང་འབྲུ་ཡི་དཔལ་བརྙེས་ནས། །སྒྲུབ་
པ་པོ་ལ་དབྱིག་གི་ཆར་འབེབས་པ། །ནོར་སྦྱིན་རྣམས་ལ་བསྟོད་ཅིང་ཕྱག་འཚལ་
ལོ། །མཁའ་ལྟར་ཁྱབ་པའི་རྒྱལ་བ་སྲས་བཅས་ལ། །བདག་དང་མཁའ་མཉམ་
འགྲོ་བ་མ་ལུས་པའི། །ལུས་འདི་ཞིང་རྡུལ་མཉམ་པར་རབ་སྤྲུལ་ནས། །རྟག་ཏུ་
གུས་པའི་ཡིད་ཀྱིས་ ཕྱག་འཚལ་ལོ། །ཇི་སྙེད་སུ་དག་ སོགས་ནས། བདེ་བར་
གཤེགས་ པ་ ཐམས་ ཅད་ བདག་ གིས་ བསྟོད། །ཅེས་ཕྱག་བྱ། དེ་ནས་རང་གནས་སུ་འཁོད།
རོལ་མོ་འབུད་དཀྲོལ་བྱ་ཞིང་། མེ་ཏོག་དམ་པ་ སོགས་ནས། རྒྱལ་བ་ཀུན་ལ་ཕྱག་འཚལ་
མཆོད་པར་བགྱི། །ཞེས་བརྗོད། རོལམོ་བཞག འདོད་ཆགས་ཞེ་སྡང་གཏི་མུག་ སོགས་
ནས། ཐམས་ཅད་བདག་གིས་བྱང་ཆུབ་ཕྱིར་བསྔོའོ། །ཞེས་ཡན་ལག་བདུན་པ་བྱ། ཇི་
ལྟར་སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་རྟ་ཅང་ཤེས་ལྟ་བུ། གླང་པོ་ཆེན་པོ། བྱ་བ་བྱས་ཤིང་བྱེད་པ་བྱས་པ།
ཁུར་བོར་བ། རང་གི་དོན་རྗེས་སུ་ཐོབ་པ། སྲིད་པར་ཀུན་ཏུ་སྦྱོར་བ་ཡོངས་སུ་
ཟད་པ། ཡང་དག་པའི་བཀའ་ལེགས་པར་རྣམ་པར་གྲོལ་བའི་ཐུགས། ལེགས་
པར་རྣམ་པར་གྲོལ་བའི་ཤེས་རབ་ཅན་དེ་རྣམས་ཀྱིས། སེམས་ཅན་ཐམས་ཅད་
ཀྱི་དོན་གྱི་ཕྱིར་དང་། ཕན་པར་བྱ་བའི་ཕྱིར་དང་། གྲོལ་བར་བྱ་བའི་ཕྱིར་དང་།
ནད་མེད་པར་བྱ་བའི་ཕྱིར་དང་། མུ་གེ་མེད་པར་བྱ་བའི་ཕྱིར་དང་། བྱང་ཆུབ་ཀྱི་
ཕྱོགས་ཀྱི་ཆོས་རྣམས་ཡོངས་སུ་རྫོགས་པར་བྱ་བའི་ཕྱིར་དང་། བླ་ན་མེད་པ་ཡང་
- 329 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
དག་པར་རྫོགས་པའི་བྱང་ཆུབ་ངེས་པར་རྟོགས་པར་བྱ་བའི་ཕྱིར་གསོ་སྦྱོང་ཡང་
དག་པར་མཛད་པ་དེ་བཞིན་དུ། བདག་མིང་འདི་ཞེས་བགྱི་བས་ཀྱང་དུས་འདི་
ནས་བཟུང་སྟེ། ཇི་སྲིད་སང་ཉི་མ་མ་ཤར་གྱི་བར་དུ་གསོ་སྦྱོང་ངེས་པར་ཡང་དག་
པར་བླང་བར་བགྱིའོ། །དེང་ནས་སྲོག་གཅོད་མི་བྱ་ཞིང་། །གཞན་གྱི་ནོར་ནི་བླང་
མི་བྱ། །འཁྲིག་པའི་ཆོས་ཀྱང་མི་སྤྱད་ཅིང་། །རྫུན་གྱི་ཚིག་ཀྱང་མི་སྨྲའོ། །སྐྱོན་ནི་
མང་པོ་ཉེར་བསྟེན་པའི། །ཆང་ནི་ཡོངས་སུ་སྤང་བར་བྱ། ཁྲི་སྟན་ཆེ་མཐོ་མི་བྱ་
ཞིང་། །དེ་བཞིན་དུས་མ་ཡིན་པའི་ཟས། །དྲི་དང་ཕྲེང་བ་དང་ནི་རྒྱན། །གར་དང་
གླུ་སོགས་སྤང་བར་བྱ། །ཇི་ལྟར་དགྲ་བཅོམ་རྟག་ཏུ་ནི། །སྲོག་གཅོད་ལ་སོགས་
མི་བྱེད་པ། །དེ་བཞིན་སྲོག་གཅོད་ལ་སོགས་སྤང་། །བླ་མེད་བྱང་ཆུབ་ཐོབ་པར་
ཤོག །སྡུག་བསྔལ་མང་འཁྲུག་འཇིག་རྟེན་རྣམས། །སྲིད་པའི་མཚོ་ལས་ འདོན་
པར་ཤོག །ལན་གསུམ་བརྗོད། ཨོ་ ཨ་མོ་གྷ་ཤཱི་ལ། སཾ་བྷ་ར་སཾ་བྷ་ར། བྷ་ར་བྷ་ར།
མཧཱ་ཤུད་དྷ་ས་ཏྭ། པདྨ་བི་བྷུ་ཥི་ཏ་བྷུ་ཛ། དྷ་ར་དྷ་ར། ས་མནྟ་ཨ་ཝ་ལོ་ཀི་ཏེ་ཧཱུྃ་
ཕཊ་ སྭཱཧཱ། ཚུལ་ཁྲིམས་རྣམ་དག་གི་གཟུངས་འདི་བདུན་ནམ་ཉེར་གཅིག་བཟླ། ཁྲིམས་ ཀྱི་ ཚུལ་
ཁྲིམས་ སྐྱོན་ མེད་ ཅིང་། །སོགས་ཀྱི་སྨོན་ལམ་གདབ། སྨན་ཆོག་སྐབས་འདིར་ཐེག་ཆེན་གསོ་སྦྱོང་
ངེས་པར་ལེན་དགོས་ལ། གལ་ཏེ་ལེན་མ་ཐུབ་ན། གསོ་སྦྱོང་ལེན་པའི་ཆོ་གའི་སྐོར་རྣམས་གདོན་མི་དགོས་
སོ། །སྐྱབས་འགྲོ་ནི། ཕྱོགས་ བཅུ་ དུས་ གསུམ་ ཞེས་པ་ནས། དགེ་ འདུན་ ལ་ སྐྱབས་ སུ་
མཆིའོ། །ཡན་སྤྱི་ལྟར་ལ། བཅོམ་ལྡན་འདས་སྨན་གྱི་བླ་བདེ་བར་གཤེགས་པ་མཆེད་
བརྒྱད་ཀྱི་ལྷ་ཚོགས་འཁོར་དང་བཅས་པ་རྣམས་ལ་སྐྱབས་སུ་མཆིའོ། །ལན་གསུམ་
བརྗོད། སེམས་བསྐྱེད་པ་ནི། སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་
ཐོབ་པར་བྱ། དེའི་ཆེད་དུ་བཅོམ་ལྡན་འདས་བདེ་བར་གཤེགས་པ་མཆེད་བརྒྱད་
- 330 -



བདེར་གཤེགས་བདུན་གྱི་མཆོད་པའི་ཆོག་སྒྲིག་ཡིད་བཞིན་དབང་རྒྱལ།
ཀྱི་ལྷ་ཚོགས་འཁོར་དང་བཅས་པ་རྣམས་ལ་ཕྱག་མཆོད་ཐུགས་དམ་བསྐུལ་བ་ལ་
སོགས་ པའི་ ལམ་ གྱི་ རིམ་པ་ ལ་ གནས་ པར་ བྱའོ། །ཚད་མེད་སྒོམ་པ་ནི། བདག་དང་
སྣང་བ་ཐམས་ཅད་ཆོས་ཀྱི་དབྱིངས་ཀྱི་རང་བཞིན་ཡིན་པ་ལ། དེ་ལྟར་མ་རྟོགས་
པའི་སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་ བྱ། སྡུག་
བསྔལ་དང་སྡུག་བསྔལ་གྱི་རྒྱུ་དང་བྲལ་བར་བྱ། སྡུག་བསྔལ་མེད་པའི་བདེ་བ་
དང་མི་འབྲལ་བར་བྱ། བདེ་སྡུག་གི་རྒྱུ་ཆགས་སྡང་ཉེ་རིང་གཉིས་དང་བྲལ་བའི་
བཏང་སྙོམས་ལ་གནས་པར་བྱའོ། །ས་གཞི་བརླབ་ནི།
དཀོན་མཆོག་གསུམ་གྱི་བདེན་པ་དང་། སངས་རྒྱས་དང་བྱང་ཆུབ་
སེམས་དཔའ་ཐམས་ཅད་ཀྱི་བྱིན་གྱིས་བརླབས་དང་། ཚོགས་གཉིས་ཡོངས་སུ་
རྫོགས་པའི་མངའ་ཐང་ཆེན་པོ་དང་། ཆོས་ཀྱི་དབྱིངས་རྣམ་པར་དག་ཅིང་བསམ་
གྱིས་མི་ཁྱབ་པའི་སྟོབས་ཀྱིས་དེ་བཞིན་གཤེགས་པ་བདུན་གྱི་སྔོན་གྱི་སྨོན་ལམ་
གྱི་ཁྱད་པར་རྒྱས་པའི་མདོ་ལས་བྱུང་བའི་ཆོ་ག་བཞིན། ཕྱོགས་བཅུའི་དེ་བཞིན་
གཤེགས་པ་སྲས་དང་བཅས་པ་དང་། འཕགས་པ་ཆོས་སྐྱོང་བ་ཐམས་ཅད་གདན་
འཛོམ་པའི་ཕོ་བྲང་གི་དཀྱིལ་འཁོར་དང་མཆོད་པའི་ཚོགས་སྦྱར་བ་འདི་རྣམས་ཅི་
ལྟར་སངས་རྒྱས་དང་བྱང་ཆུབ་སེམས་དཔའ་དེ་དག་གི་སྔོན་གྱི་སྨོན་ལམ་ཁྱད་
པར་ཅན་གྱིས་བསྒྲུབས་པའི་སངས་རྒྱས་ཀྱི་ཞིང་ཡོངས་སུ་དག་པ་དང་། བཅོམ་
ལྡན་འདས་འོད་དཔག་མེད་ཀྱི་ཞིང་གི་བཀོད་པའི་ཡོན་ཏན་ལྟ་བུ་དང་ལྡན་པར་
གྱུར་ཏེ། ས་གཞི་རིན་པོ་ཆེ་སྣ་ཚོགས་ཀྱི་རང་བཞིན་ལག་མཐིལ་ལྟར་མཉམ་པ།
ཐ་གྲུ་ཆེ་བ། ཡངས་པ། རེག་ན་འཇམ་ཞིང་བདེ་བ། དྲི་མ་མེད་ཅིང་འོད་གསལ་
བ༑ ཙནྡན་སྦྲུལ་གྱི་སྙིང་པོའི་དྲི་བསུང་ངད་དང་ལྡན་པའི་ལྷའི་མེ་ཏོག་སྣ་ཚོགས་
- 331-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ཀྱི་གཅལ་བཀྲམ་པ། མཐའ་རིན་པོ་ཆེའི་ཕ་གུས་བརྩིགས་པ། གསེར་དང་།
དངུལ་དང་། མུ་ཏིག་གི་ཕྱེ་མ་གྲམ་བུར་བརྡོལ་བ། ཨུཏྤལ་དང་། ཀུ་མུ་ད་དང་།
པདྨ་འགྱིང་ཞིང་ལྡེམ་པས་ཁེབས་པར་གྱུར་ཅིག ཆུ་བྱ་སྣ་ཚོགས་སྐད་སྙན་པར་
སྒྲོག་པ། དགའ་ཞིང་འཕྱོ་ལ་ལྡིང་བས་བརྒྱན་པའི་ཡན་ལག་བརྒྱད་དང་ལྡན་པའི་
མཚོ་དང་རྫིང་དང་ལྟེང་ཀ་དག་གིས་མཛེས་པར་བྱས་པ་རིན་པོ་ཆེའི་དཔག་བསམ་
གྱི་ཤིང་ལྗོན་པ་ལྷའི་ནོར་བུ་དང་། མུ་ཏིག་གི་རྒྱན་ཕྲེང་དང་རིན་པོ་ཆེ་དཔྱངས།
མེ་ཏོག་གི་མགོ་ལྕོག་དང་འབྲས་བུ་མཛེས་པར་ཆགས་པས་གཡུར་ཟ་ཞིང་ལྡེམ་པ།
གསེར་གྱི་དྲིལ་བུ་གཡེར་ཁ་འཁྲོལ་བ་ལས་དམ་པའི་ཆོས་ཀྱི་སྒྲ་འབྱུང་བ་དང་ལྡན་
པ་ཚར་དུ་བསྒྲེངས་པས་ལེགས་པར་བརྒྱན་པའི་ས་གཞི་ཕུན་སུམ་ཚོགས་པ་
འབྱུང་བར་གྱུར་ཅིག ཁང་བཟང་བརླབ་པ་ནི།
དེའི་དབུས་སུ་གཞལ་མེད་ཁང་རིན་པོ་ཆེ་སྣ་བདུན་མཆོག་ཏུ་འབར་བ་
བཀོད་པ། འཇིག་རྟེན་གྱི་ཁམས་དཔག་ཏུ་མེད་པ་རྒྱས་པར་འགེངས་པའི་འོད་
ཟེར་ཆེན་པོ་རབ་ཏུ་འབྱུང་བ། གནས་ཐ་དད་པ་ཤིན་ཏུ་རྣམ་པར་བྱེ་བ་མཐའ་ཡས་
པ་རྣམ་པར་གནས་པ་རྒྱ་ཡོངས་སུ་མ་ཆད་པ། ཁམས་གསུམ་ལས་ཡང་དག་པར་
འདས་པའི་སྤྱོད་ཡུལ་འཇིག་རྟེན་ལས་ཡང་དག་པར་འདས་པ་དེའི་བླ་མའི་དགེ་
བའི་རྩ་བ་ལས་བྱུང་བ། ཤིན་ཏུ་རྣམ་པར་དག་ཅིང་དབང་སྒྱུར་བའི་རྣམ་པར་རིག་
པའི་མཚན་ཉིད། དེ་བཞིན་གཤེགས་པའི་གནས། བྱང་ཆུབ་སེམས་དཔའི་དགེ་
འདུན་དང་ལྡན་པ། ལྷ་དང་། ཀླུ་དང་། གནོད་སྦྱིན་དང་། དྲི་ཟ་དང་། ལྷ་མ་ཡིན་
དང༌། ནམ་མཁའ་ལྡིང་དང་། མིའམ་ཅི་དང་། ལྟོ་འཕྱེ་ཆེན་པོ་དང་། མི་དང་མི་མ་
ཡིན་པ་མཐའ་ཡས་པ་རྣམ་པར་རྒྱུ་བ། ཆོས་ཀྱི་རོའི་དགའ་བ་དང་བདེ་བ་ཆེན་
- 332 -



བདེར་གཤེགས་བདུན་གྱི་མཆོད་པའི་ཆོག་སྒྲིག་ཡིད་བཞིན་དབང་རྒྱལ།
པོས་བརྟན་པ། སེམས་ཅན་ཐམས་ཅད་ཀྱི་དོན་ཐམས་ཅད་ཡང་དག་པར་ཐོབ་
པར་བྱེད་པས་ཉེ་བར་གནས་པ། ཉོན་མོངས་པའི་གནོད་པའི་དྲི་མ་ཐམས་ཅད་
དང་བྲལ་བ། བདུད་ཐམས་ཅད་ཡོངས་སུ་སྤངས་པ་ཐམས་ཅད་ཀྱི་བཀོད་པ་ལས་
ལྷག་པའི་དེ་བཞིན་གཤེགས་པའི་བཀོད་པའི་གནས་དྲན་པ་དང༌། བློ་གྲོས་དང་
རྟོགས་པ་ཆེན་པོས་ངེས་པར་འབྱུང་བ། ཞི་གནས་དང་ལྷག་མཐོང་གི་བཞོན་པ་
ཡིན་པ། རྣམ་པར་ཐར་པའི་སྒོ་སྟོང་པ་ཉིད་དང་། མཚན་མ་མེད་པ་ཉིད་དང༌།
སྨོན་པ་མེད་པ་ནས་འཇུག་པ། རིན་པོ་ཆེའི་པདྨའི་རྒྱལ་པོ་ཡོན་ཏན་མཐའ་ཡས་
པས་བརྒྱན་པའི་བཀོད་པ་ལ་བརྟེན་པའི་གཞལ་མེད་ཁང་ཆེན་པོ་འབྱུང་བར་གྱུར་
ཅིག གདན་ཁྲི་བརླབ་པ་ནི། །
དེའི་དབུས་སུ་པདྨའི་གདན་རིན་པོ་ཆེའི་སེངྒེའི་ཁྲི་སྟན་ལ། དེ་བཞིན་
གཤེགས་པ་མཚན་ལེགས་པར་ཡོངས་བསྒྲགས་དཔལ་གྱི་རྒྱལ་པོ་དང་། དེ་
བཞིན་གཤེགས་པ་རིན་པོ་ཆེ་དང་ཟླ་བ་དང་པདྨས་རབ་ཏུ་བརྒྱན་པ་མཁས་གཟི་
བརྗིད་སྒྲ་དབྱངས་ཀྱི་རྒྱལ་པོ་དང༌། དེ་བཞིན་གཤེགས་པ་གསེར་བཟང་དྲི་མེད་
རིན་ཆེན་སྣང་བརྟུལ་ཞུགས་གྲུབ་པ་དང༌། དེ་བཞིན་གཤེགས་པ་མྱ་ངན་མེད་
མཆོག་དཔལ་དང་། དེ་བཞིན་གཤེགས་པ་ཆོས་བསྒྲགས་རྒྱ་མཚོའི་དབྱངས་དང་།
དེ་བཞིན་གཤེགས་པ་ཆོས་རྒྱ་མཚོ་མཆོག་གི་བློས་རྣམ་པར་རོལ་པས་མངོན་པར་
མཁྱེན་པ་དང་། དེ་བཞིན་གཤེགས་པ་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་དང་།
བཅོམ་ལྡན་འདས་ཤཱཀྱ་ཐུབ་པ་ལ་སོགས་པ་ཕྱོགས་བཅུའི་དེ་བཞིན་གཤེགས་པ་
དང༌། བྱང་ཆུབ་སེམས་དཔའ་དང་། འཕགས་པ་དམ་པའི་ཆོས་སྐྱོང་བ་ཐམས་
ཅད་གདན་འཛོམ་པའི་བཞུགས་གནས་འཕགས་པ་སོ་སོའི་སྨོན་ལམ་ཁྱད་པར་
- 333 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ཅན་དང་མངའ་ཐང་དང་འཚམ་པར་གྲུབ་པ་མཛེས་པ་ཤ་སྟག་འབྱུང་བར་གྱུར་
ཅིག མཆོད་པ་བརླབ་པ་ནི།
ཕྱི་ནང་ཀུན་ཏུ་ཡང་ཆ་རིགས་དང་འཚམ་པར་ཡང་ལྷ་དང་མིའི་ཡོ་བྱད་
དམ་པ་ཞལ་ཟས་དང་ན་བཟའ་དང་། རྒྱན་དང་རོལ་མོ་ལ་སོགས་ལ་ཕུལ་དུ་ཕྱིན་
པ་སྣ་ཚོགས་ཕུང་པོ་གསུམ་པའི་མདོ་དང་། བཟང་པོ་སྤྱོད་པའི་སྨོན་ལམ་
ལས་བྱུང་བའི་མཆོད་པའི་སྤྲིན་རྒྱ་མཚོ་ཐམས་ཅད་ཀྱིས་རྒྱས་པར་གང་ཞིང་རྒྱན་
བཀླུབས་པ་དང་ལྡན་པར་གྱུར་ཅིག འཕགས་པ་ཐམས་ཅད་ཀྱང་གདན་འཛོམས་
ནས་དེ་བཞིན་དུ་བྱིན་གྱིས་བརླབས་ཤིང་བཞེས་ཏེ་ལོངས་སྤྱོད་པར་གྱུར་ཅིག
ཅེས་ལན་གསུམ་བཟླ། ཀུན་བཟང་མཆོད་པའི་སྤྲིན་གྱི་གཟུངས་འདི་ཉིད་ལྷག་པར་ཕན་ཡོན་ཆེ་བར་མདོ་
ལས་གསུངས་པས། ཨོཾ་ན་མོ་བྷ་ག་ཝ་ཏེ་བཛྲ་སཱ་ར་པྲ་མརྡ་ནེ། ཏ་ཐཱ་ག་ཐཱ་ཡ། ཨརྟ་ཏེ་
སམྱ་སྶཾ་བུད་དྷ་ཡ། ཏདྱ་ཐཱ། ཨོཾ་བཛྲ་བཛེ། མཧཱ་བཛེ། མཧཱ་ཏེ་ཛ་བཛེ། མཧཱ་བིད་
བཛེ། མཧཱ་བོ་དྷི་ཙིཏྟ་བཛེ། མཧཱ་བོ་དྷི་མཎྜོ་པ་སཾ་ཀྲ་མ་ཎ་བཛེ་སརྦ་ཀརྨ་ཨཱ་ཝ་ར་
ཎ་བི་ཤོ་དྷ་ནེ་བཛེ་ སྭཱཧཱ། ཞེས་ལན་གསུམ་མམ་བདུན་བརྗོད། ཡང་། དཀོན་མཆོག་ གསུམ་
གྱི་བདེན་པ་དང་། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་བྱིན་
གྱིས་བརླབས་དང་། ཚོགས་གཉིས་ཡོངས་སུ་རྫོགས་པའི་མངའ་ཐང་ཆེན་པོ་དང་།།
ཆོས་ཀྱི་དབྱིངས་རྣམ་པར་དག་ཅིང་བསམ་གྱིས་མི་ཁྱབ་པའི་སྟོབས་ ཀྱིས་དེ་
བཞིན་ཉིད་དུ་གྱུར་ཅིག ལན་གསུམ་བཟླ། བཅོམ་ལྡན་འདས་དེ་བཞིན་གཤེགས་པ་
མཚན་ལེགས་པར་ཡོངས་བསྒྲགས་དཔལ་གྱི་རྒྱལ་པོ་དང་། དེ་བཞིན་གཤེགས་
པ་རིན་པོ་ཆེ་དང་ཟླ་བ་དང་པདྨས་རབ་ཏུ་བརྒྱན་པ་མཁས་པ་གཟི་བརྗིད་སྒྲ་
དབྱངས་ཀྱི་རྒྱལ་པོ་དང་། དེ་བཞིན་གཤེགས་པ་གསེར་བཟང་དྲི་མེད་རིན་ཆེན་
- 334 -



བདེར་གཤེགས་བདུན་གྱི་མཆོད་པའི་ཆོག་སྒྲིག་ཡིད་བཞིན་དབང་རྒྱལ།
སྣང་བརྟུལ་ཞུགས་གྲུབ་པ་དང༌། དེ་བཞིན་གཤེགས་པ་མྱ་ངན་མེད་མཆོག་དཔལ་
དང་། དེ་བཞིན་ གཤེགས་བ་ཆོས་བསྒྲགས་རྒྱ་མཚོའི་དབྱངས་དང་། དེ་བཞིན་
གཤེགས་པ་ཆོས་རྒྱ་མཚོ་མཆོག་གི་བློས་རྣམ་པར་རོལ་པས་མངོན་པར་མཁྱེན་པ་
དང་། དེ་བཞིན་གཤེགས་པ་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་དང་། སྟོན་པ་
བཅོམ་ལྡན་འདས་ཤཱཀྱ་ཐུབ་ལ་སོགས་པ་ཕྱོགས་བཅུ་ན་དུས་གསུམ་དུ་བཞུགས་
པའི་དེ་བཞིན་གཤེགས་པ་དགྲ་བཅོམ་ཡང་དག་པར་རྫོགས་པའི་སངས་རྒྱས་
དང༌། བྱང་ཆུབ་སེམས་དཔའི་ཚོགས་དང་བཅས་པ་ཐམས་ཅད་བདག་ལ་
དགོངས་སུ་གསོལ། བཅོམ་ལྡན་འདས་ཐུགས་རྗེ་ཆེན་པོ་དང་ལྡན་པ་རྣམས་ཀྱིས་
སླད་མའི་དུས་ལྔ་བརྒྱ་ཐ་མ་ལ་དམ་པའི་ཆོས་ལྟར་བཅོས་པ་འབྱུང་བ་ནི་སེམས་
ཅན་ལས་ཀྱི་སྒྲིབ་པ་སྣ་ཚོགས་ཀྱིས་བསྒྲིབས་པ། ནད་སྣ་ཚོགས་ཀྱིས་གཟིར་བ།
མྱ་ངན་དང་སྡུག་བསྔལ་སྣ་ཚོགས་ཀྱིས་གཙེས་པ། ཕོངས་པར་གྱུར་པའི་སེམས་
ཅན་ཐམས་ཅད་རྗེས་སུ་བཟུང་ཞིང་ལྷ་དང་མི་རྣམས་ཀྱི་དོན་དང་། ཕན་པ་དང་
བདེ་བའི་སླད་དུ་དེ་བཞིན་གཤེགས་པ་རྣམས་ཀྱི་ཐབས་མཁས་པ་མང་པོ་དང་།
སྔོན་གྱི་སྨོན་ལམ་གྱི་ཁྱད་པར་རྒྱས་པ་བཟང་ཞིང་རླབས་ཆེ་བ། མཐུ་དང་བྱིན་
གྱིས་བརླབས་དཔག་ཏུ་མ་མཆིས་པ་མངའ་བ་ལ་བརྟེན་ཏེ། སྦྱིན་པའི་བདག་པོ་
དང་བདག་ཅག་ལ་སོགས་པ་འགྲོ་བ་མང་པོ་བསྐྱབ་པའི་སླད་དུ་མགོན་སྐྱབས་
དང་དཔུང་གཉེན་དུ་སྤྱན་འདྲེན་ཅིང་མཆིས་ན་མཆོད་པའི་ཚོགས་སྦྱར་བའི་ཕོ་
བྲང་གི་དཀྱིལ་འཁོར་འདིར་གཤེགས་ཤིང་གདན་འཛོམས་པ་ཆེན་པོ་མཛད་དེ་
བྱིན་གྱིས་བརླབ་པར་ཅི་གནང་། ད་ལྟར་བདག་ཅག་གི་སྟོན་པ་སངས་རྒྱས་
བཅོམ་ལྡན་འདས་ཤཱཀྱ་ཐུབ་པ་གདུལ་བྱའི་དབང་གི་འཛམ་བུའི་གླིང་འདིར་མྱ་
- 335 -



-
མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ངན་ལས་འདས་པའི་ཚུལ་བསྟན་ཀྱང་འཇིག་རྟེན་གྱི་ཁམས་གཞན་དུ་དེ་བཞིན་
གཤེགས་ པའི་ རྣམ་ པར་ རོལ་ པ་ སྣ་ ཚོགས་ ཀྱིས་ འགྲོ་ བའི་ དོན་ མཛད་ཅིང་
བཞུགས་པ་ཡང་དེ་བཞིན་གཤེགས་པའི་ཐུགས་རྗེ་ཆེན་པོ་དང་སྔོན་གྱི་སྨོན་ལམ་
ཁྱད་པར་ཅན་ལས་གླེངས་ཏེ། བདག་ཅག་མངའ་རིས་ཀྱི་གདུལ་བྱ་རྣམས་ཕྱག་
མཚན་དུ་བཞེས་པའི་ནང་དུ་གཏོགས་ཏེ་བཀའ་དྲིན་ཐོབ་པའི་འཕྲོ་མཆིས་པ་ཙམ་
ལ་བརྟེན་ཏེ། བདག་ཅག་ལ་སོགས་པ་འགྲོ་བ་མང་པོ་བསྐྱབ་པའི་སླད་དུ་མགོན་
སྐྱབས་དང་དཔུང་གཉེན་དུ་སྤྱན་འདྲེན་ཅིང་མཆིས་ན་མཆོད་པའི་ཚོགས་སྦྱར་བའི་
ཕོ་བྲང་གི་དཀྱིལ་འཁོར་འདིར་གཤེགས་ཤིང་གདན་འཛོམ་པ་ཆེན་པོ་མཛད་དེ་
བྱིན་གྱིས་བརླབ་པར་ཅི་གནང་། བྱང་ཆུབ་སེམས་དཔའ་སེམས་དཔའ་ཆེན་པོ་
འཕགས་པ་འཇམ་དཔལ་གཞོན་ནུར་གྱུར་པ་དང༌། རྒྱལ་བའི་སྲས་པོ་སྐྱབས་
གྲོལ་དང་། ཕྱག་ན་རྡོ་རྗེ་ལ་སོགས་པ་བྱང་ཆུབ་སེམས་དཔའ་སེམས་དཔའ་ཆེན་
པོ་གང་དག་སྔོན་དེ་བཞིན་གཤེགས་པ་བདུན་གྱི་སྔོན་གྱི་སྨོན་ལམ་གྱི་ཁྱད་པར་
རྒྱས་པའི་མདོ་བཀའ་བསྩལ་པའི་ཚེ་གདན་འཛོམ་པར་འདུས་ཏེ། མདོའི་དོན་
བྱིན་གྱིས་བརླབས་ཤིང་དེ་བཞིན་གཤེགས་པའི་བཀའ་སྒྲུབ་པར་ཐུགས་བསྐྱེད་པ་
དེ་དག་ཀྱང་། བདག་ཅག་ལ་སོགས་པ་འགྲོ་བ་མང་པོ་བསྐྱབ་པའི་སླད་དུ་མགོན་
སྐྱབས་དང་དཔུང་གཉེན་དུ་སྤྱན་འདྲེན་ཅིང་མཆིས་ན་མཆོད་པའི་ཚོགས་སྦྱར་བའི་
ཕོ་བྲང་གི་དཀྱིལ་འཁོར་འདིར་གཤེགས་ཤིང་གདན་འཛོམ་པ་ཆེན་པོ་མཛད་དེ་
བྱིན་གྱིས་བརླབ་པར་ཅི་གནང་། སྔོན་དེ་བཞིན་གཤེགས་པ་གདན་འཛོམ་པ་ཆེན་
པོས་བཀས་གཏད་ཅིང་སོ་སོ་ནས་ཀྱང་ལྷའི་ཚིག་བདེན་པས་མདོང་གསོལ་དུ་
ཞལ་གྱིས་བཞེས་ཏེ། དམ་པའི་ཆོས་དང་འཁོར་རྣམ་བཞི་སྐྱོང་བར་མཛད་ཅིང་དེ་
- 336 -



བདེར་གཤེགས་བདུན་གྱི་མཆོད་པའི་ཆོག་སྒྲིག་ཡིད་བཞིན་དབང་རྒྱལ།
བཞིན་གཤེགས་པ་བདུན་གྱི་སྔོན་གྱི་སྨོན་ལམ་གྱི་ཁྱད་པར་རྒྱས་པའི་མདོ་སྡེ་འདི་
ཡང་ལྷག་པར་ཕྱག་མཚན་དུ་བཞེས་པ། ལྷའི་དབང་པོ་བརྒྱ་བྱིན་དང་། ཚངས་པ་
དང༌། རྒྱལ་པོ་ཆེན་པོ་ཡུལ་འཁོར་སྲུང་དང༌། འཕགས་སྐྱེས་པོ་དང་། མིག་མི་
བཟང་དང་། རྣམ་ཐོས་ཀྱི་བུ་ལ་སོགས་པ་འཕགས་པ་ཆོས་སྐྱོང་བ་ཐམས་ཅད་
ཀྱང་། བདག་ཅག་ལ་སོགས་པ་འགྲོ་བ་མང་པོ་བསྐྱབ་པའི་སླད་དུ་མགོན་སྐྱབས་
དང་དཔུང་གཉེན་དུ་སྤྱན་འདྲེན་ཅིང་མཆིས་ན་མཆོད་པའི་ཚོགས་སྦྱར་བའི་ཕོ་
བྲང་གི་དཀྱིལ་འཁོར་འདིར་གཤེགས་ཤིང་གདན་འཛོམ་པ་ཆེན་པོ་མཛད་དེ་བྱིན་
གྱིས་བརླབས་པར་ཅི་གནང་། སྔོན་དེ་བཞིན་གཤེགས་པ་གདན་འཛོམ་པའི་སྤྱན་
སྔར་དེ་བཞིན་གཤེགས་པ་བདུན་གྱི་སྔོན་གྱི་སྨོན་ལམ་གྱི་ཁྱད་པར་རྒྱས་པའི་མདོ་
སྡེ་འཆང་བ་དང་མཆོད་པ་ལ་ སོགས་པའི་ སེམས་ཅན་དེ་དག་ཕྱག་མཚན་དུ་
བཞེས་ཤིང་བསྲུང་བར་ཞལ་གྱིས་བཞེས་པ་གནོད་སྦྱིན་གྱི་སྡེ་དཔོན་ཆེན་པོ་ཇི་
འཇིགས་དང༌། གནོད་སྦྱིན་གྱི་སྡེ་དཔོན་ཆེན་པོ་རྡོ་རྗེ་དང༌། གནོད་སྦྱིན་གྱི་སྡེ་
དཔོན་ཆེན་པོ་རྒྱན་འཛིན་དང་། གནོད་སྦྱིན་གྱི་སྡེ་དཔོན་ཆེན་པོ་གཟའ་འཛིན་
དང་། གནོད་སྦྱིན་གྱི་སྡེ་དཔོན་ཆེན་པོ་རླུང་དང་། གནོད་སྦྱིན་གྱི་སྡེ་དཔོན་ཆེན་པོ་
གནས་བཅས་དང་། གནོད་སྦྱིན་གྱི་སྡེ་དཔོན་ཆེན་པོ་དབང་འཛིན་དང་། གནོད་
སྦྱིན་གྱི་སྡེ་དཔོན་ཆེན་པོ་གཏུང་འཛིན་དང་གནོད་སྦྱིན་གྱི་སྡེ་དཔོན་ཆེན་པོ་སྨྲ་
འཛིན་དང་། གནོད་སྦྱིན་གྱི་སྡེ་དཔོན་ཆེན་པོ་བསམ་འཛིན་དང་། གནོད་སྦྱིན་གྱི་
སྡེ་དཔོན་ཆེན་པོ་གཡོ་བ་འཛིན་དང་། གནོད་སྦྱིན་གྱི་སྡེ་དཔོན་ཆེན་པོ་རྫོགས་
བྱེད་དེ། གནོད་སྦྱིན་གྱི་སྡེ་དཔོན་ཆེན་པོ་ཐམས་ཅད་ལ་ཡང་སྔོན་གྱི་ཐུགས་དམ་
བཟང་པོ་ལས་གླེངས་ཏེ། བདག་ཅག་ལ་སོགས་པ་འགྲོ་བ་མང་པོ་བསྐྱབ་པའི་
- 337 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
སླད་དུ་མགོན་སྐྱབས་དང་དཔུང་གཉེན་དུ་སྤྱན་འདྲེན་ཅིང་མཆིས་ན་མཆོད་པའི་
ཚོགས་སྦྱར་བའི་ཕོ་ཕྲང་གི་དཀྱིལ་འཁོར་འདིར་གཤེགས་ཤིང་གདན་འཛོམ་པ་
ཆེན་པོ་མཛད་དེ་བྱིན་གྱིས་བརླབ་པར་ཅི་གནང་། །
གཤེགས་ བྱོན་སྐྱེ་འབྲི་མེད་པའི་སྐུ། །ཇི་ལྟར་སྨོན་ཞིང་ཡོད་པ་ལྟར། །
དཀར་པོ་འཆར་བའི་ཚུལ་བཞིན་དུ། །འཇིག་རྟེན་སྐྱབས་སུ་གཤེགས་སུ་གསོལ།།
བདེ་བར་གཤེགས་སོ་བཅོམ་ལྡན་འདས། །བདག་ཅག་བསོད་ནམས་སྐལ་བར་
ལྡན། །བདག་གིས་ཕུལ་བའི་མཆོད་ཡོན་འདི། །བཞེས་ནས་བདག་ལ་དགྱེས་
པར་མཛོད། ཁྱེད་ཀྱི་རང་བཞིན་ཡོངས་དག་པས། །སྲེད་སོགས་འཆིང་བ་མི་
མངའ་ཡང་། །བདག་ཅག་སྒྲིབ་པ་སྦྱང་སླད་དུ། །གཙང་མ་ཆབ་ཀྱི་སྐུ་ཁྲུས་
གསོལ། །དེ་བཞིན་གཤེགས་དང་དེ་ཡི་སྲས་རྣམས་ལ། །རིན་ཆེན་བུམ་པ་མང་པོ་
སྤོས་ཀྱི་ཆུ། །ཡིད་འོང་ལེགས་པར་བཀང་བ་གླུ་དང་ནི། །རོལ་མོར་བཅས་པ་དུ་
མས་སྐུ་ཁྲུས་གསོལ། །དེ་དག་སྐུ་ལ་མཚུངས་པ་མེད་པའི་གོས། །གཙང་ལ་དྲི་
རབ་བགོས་པས་སྐུ་ཕྱིའོ། །དེ་ནས་དེ་ལ་ཁ་དོག་ལེགས་བསྒྱུར་བའི། །ན་བཟའ་
ཤིན་ཏུ་དྲི་ཞིམ་དམ་པ་འབུལ། །སྲབ་འཇམ་ཡངས་པ་ལྷ་ཡི་གོས། །མི་ཕྱེད་རྡོ་
རྗེའི་སྐུ་བརྙེས་ལ། །མི་ཕྱེད་དད་པས་བདག་འབུལ་ན། །བདག་ཀྱང་རྡོ་རྗེའི་སྐུ་
ཐོབ་ཤོག །འགྲོ་བ་ཉོན་མོངས་སྐོམ་གྱིས་གདུངས་པ་ལ། །ཆོས་ཀྱི་ཆུ་ཡིས་ཚིམ་
པར་བྱ་བའི་ཕྱིར། །ཉེས་བྲལ་སྒྲུབ་པའི་དོན་ལ་དམིགས་ནས་ཀྱང་། །བདག་གིས་
ཁྱེད་ལ་བུམ་ཆུ་དབུལ་བར་བགྱི། །ཆོས་ སྟོན་དག་པའི་དཀྱིལ་འཁོར་འདིར། །
དཔལ་ཆེན་དག་པའི་གདན་བཤམས་ཏེ། །ཏིང་འཛིན་མི་གཡོ་མཉམ་བཞག་
པས། །དགྱེས་པར་དགོངས་ཏེ་གདན་ལ་བཞུགས། །གཙང་དང་གདན་ཁྲི་ཡངས་
- 338 -



བདེར་གཤེགས་བདུན་གྱི་མཆོད་པའི་ཆོག་སྒྲིག་ཡིད་བཞིན་དབང་རྒྱལ།
པ་ལ། །ཐོགས་དང་དོག་པ་མེད་པའི་སྐུ། །མཉམ་ཉིད་ཚུལ་གྱིས་འདིར་བཞུགས་
ལ༑ ༑བདེ་བར་སྦྱར་བ་བཞེས་སུ་གསོལ། །སོ་སོའི་ཞིང་ཁམས་ནས་རྫུ་འཕྲུལ་
གྱིས་ནམ་མཁའ་ལ་གཤེགས་ཏེ། གཞལ་མེད་ཁང་གི་དབུས་སུ་སེང་གེའི་ཁྲི་ཆེན་
པོ་བརྒྱད་ལ་དེ་བཞིན་གཤེགས་པ་བརྒྱད་བཞུགས། ཆོས་པོ་ཏི་ཡང་བཞུགས།
བར་གྱི་སྣམ་བུ་ལ་བྱང་ཆུབ་སེམས་དཔའ་གླིང་བཞི་ལས་བྱུང་བའམ་ཡང་ན་བྱང་
ཆུབ་སེམས་དཔའི་འཁོར་དཔག་ཏུ་མེད་ པ་བཞུགས་པའི་གདན་བཤམ། དེའི་
མདུན་དུ་བྱང་ཆུབ་སེམས་དཔའ་འཇམ་དཔལ་དང་སྐྱབས་གྲོལ་དང་ཕྱག་ན་རྡོ་རྗེ་
གསུམ་གདན་འཛོམ་པ་ལ་སྔོན་གྱི་ཐུགས་དམ་བསྐུལ་ཞིང་འཕྲིན་ལས་མཛད་ཅིང་
བཞུགས་པར་བསམ། གཡོན་གྲལ་དུ་གནོད་སྦྱིན་གྱི་སྡེ་དཔོན་ཆེན་པོ་བཅུ་གཉིས་
ཀྱི་གདན་བཤམ། གཡས་གྲལ་དུ་ཚངས་པ་དང་བརྒྱ་བྱིན་གྱི་གདན་བཤམ། སྒོ་
བཞི་ལ་རྒྱལ་པོ་བཞི་རང་རང་གིས་དམ་བཅས་པ་བཞིན་སྒྲུབ་ཅིང་བཞུགས་པར་
བསམ། ལྷར་བཅས་སྐྱེ་རྒུའི་འདྲེན་པ་ཟས་གཙང་སྲས། །རྒྱལ་བའི་སྲས་མཆོག་
མགོན་པོ་འཇམ་དཔལ་དབྱངས། །བསྟན་པའི་རྩ་ལག་མཁན་ཆེན་ཞི་བ་འཚོ། ཁྲི་
སྲོང་ལྡེའུ་བཙན་བཞི་ལ་ཕྱག་འཚལ་ལོ། །ལྷ་ཡི་སྲས་པོ་སད་ན་ལེགས་མཇིང་
ཡོན། །གསར་བཅད་སྐད་ཀྱིས་གཏན་འབེབས་ཁྲི་རལ་པ། །ཡིད་སྲུབས་གཤེད་
གྱུར་ལྷ་ལུང་དཔལ་རྡོ་རྗེ། །མངའ་བདག་འོད་སྲུངས་བཞི་ལ་ཕྱག་འཚལ་ལོ། །
དཀོན་མཆོག་བླ་མར་འཛིན་པ་དཔལ་འཁོར་བཙན། །བསྟན་ལ་ཉེར་གུས་སྐྱིད་
ལྡེ་ཉི་མ་མགོན། །མངའ་བདག་ཆོས་ཀྱི་རྒྱལ་པོ་བཀྲ་ཤིས་ལྡེ། །ལྷ་ཡི་བླ་མ་བཞི་
ལ་ཕྱག་འཚལ་ལོ། །ནོར་འཛིན་སྐྱོང་བ་མངའ་བདག་ལྷ་ཡི་ལྡེ། །མང་བཀུར་
རིགས་ཀྱི་བཙུན་པ་འོད་ལྡེའི་ཞབས། །གངས་ཅན་གཉེན་གྱུར་ལྷ་གཅིག་རྩེ་ལྡེའི་
- 339 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
མཚན། །མངའ་རིས་དགྲ་བཅོམ་བཞི་ལ་ཕྱག་འཚལ་ལོ། །དགེ་བའི་བཤེས་
གཉེན་ཞུ་ལྷན་ཤེས་རབ་གྲགས། །ར་ས་ཆུ་ལྷད་དར་མ་རྒྱལ་མཚན་རྗེ། །སྣར་
ཐང་བསྟན་པའི་ཉི་མ་གྲོ་མོ་ཆེ། །སངས་རྒྱས་སྒོམ་པ་བཞི་ལ་ཕྱག་འཚལ་ལོ། །
གཉགས་ཀྱི་རིགས་འཁྲུངས་སྙིང་པོ་རྒྱལ་མཚན་དཔལ། །མཚུངས་མེད་སྤྲུལ་ལུང་
ཀུན་དགའ་སྨོན་ལམ་ཞབས། །སྤང་ཁང་བླ་མ་གྲགས་པ་དཔལ་བཟང་པོ། །ཞང་
སྟོན་བསོད་གྲགས་བཞི་ལ་ཕྱག་འཚལ་ལོ། །ཆོས་ལུང་མཁན་ཆེན་གྲགས་པ་རྒྱལ་
མཚན་དཔལ། །འཇམ་དཔལ་དབྱངས་དངོས་རིན་ཆེན་རྒྱལ་མཚན་ཞབས། །
འདུལ་འཛིན་མཆོག་གྱུར་རྒྱལ་བ་ཕྱག་ནའི་མཚན། །ཀུན་དགའ་བློ་གྲོས་བཞི་ལ་
ཕྱག་ འཚལ་ལོ། །སྡོམ་བརྩོན་ཆེན་པོ་ཚུལ་ཁྲིམས་དཔལ་འབྱོར་དང་། །འཁྲུལ་
ཞིག་ཀུན་བཟང་མཐུ་སྟོབས་དཔལ་འབར་རྗེ། །དེ་བར་ཐམས་ཅད་མཁྱེན་པ་
མཁྱེན་བརྩེའི་ཞབས། །དབང་ཕྱུག་རབ་བརྟན་བཞི་ལ་ཕྱག་འཚལ་ལོ། ཁྱབ་
བདག་མགོན་པོ་བསོད་ནམས་མཆོག་ལྡན་དཔལ། །རྩ་བའི་བླ་མ་མཁན་ཆེན་ཞི་
ལུ་བ། །གནས་གསར་ཆོས་རྗེའི་ཐུགས་སྲས་རབ་འབྱམས་རྗེ། །རིན་ཆེན་རྒྱ་མཚོ་
གསུམ་ལ་ཕྱག་འཚལ་ལོ། །གསུང་རབ་བྱེ་བའི་གཏེར་མཛོད་བློ་གྲོས་ཀྱི། །
མཆོག་གི་རྡོ་རྗེ་ཡོངས་འཛིན་རྣམ་གཉིས་ལས། །ཆོས་འདིའི་དྲིན་ཐོབ་ངག་དབང་
བློ་གསལ་སྡེ། །བསྐལ་བཟང་རྒྱ་མཚོ་གཉིས་ལ་ཕྱག་འཚལ་ལོ། །སངས་རྒྱས་
སྒོམ་པས་རྗེས་བཟུང་ནམ་མཁའ་གྲགས། །བཤེས་གཉེན་ཆེན་པོ་བསོད་ནམས་
ཡེ་ཤེས་ཞབས། །ཐམས་ཅད་མཁྱེན་པ་ཞང་སྟོན་བསོད་ནམས་གྲགས། །མཚུངས་
མེད་བཀའ་བབས་གསུམ་ལ་ཕྱག་འཚལ་ལོ། །བསྟན་པའི་རྩ་ལག་བོ་དྷི་སཏྭ་ཡི།།
རིགས་དབོན་བོ་དྷི་སཏྭ་ཆུང་བའི་ཞབས། །ཟ་ཧོར་ཆོས་ཀྱི་རྒྱལ་པོ་དགེ་བ་
- 340 -



བདེར་གཤེགས་བདུན་གྱི་མཆོད་པའི་ཆོག་སྒྲིག་ཡིད་བཞིན་དབང་རྒྱལ།
དཔལ། །དཱི་པཾ་ཀཱ་ར་བཞི་ལ་ཕྱག་འཚལ་ལོ། །བསྟན་པའི་སྲོག་ཤིང་ལྷ་བཙུན་
བྱང་ཆུབ་འོད། །འགྲོ་བའི་འདྲེན་པ་ཏི་སི་ཆེན་པོའི་མཚན། །བྱང་ཆུབ་སེམས་
དཔའ་ཆེན་པོ་ཟླ་རྒྱལ་རྗེ། །ཀོང་པོ་ལོ་ཙཱ་བཞི་ལ་ཕྱག་འཚལ་ལོ། །ཉོན་མོངས་
དགྲ་ཚོགས་བཅོམ་པ་རྒྱལ་མཚན་རྗེ། །བྱ་བ་དབང་པོར་མཛེས་པའི་གྲགས་སྙན་
འབར། །གྱ་བ་དཔལ་མཛེས་སྡོམ་བརྩོན་བརྟུལ་བཞུགས་འཛིན། །ཡོན་ཏན་
དབང་ཕྱུག་བཞི་ལ་ཕྱག་འཚལ་ལོ། །མཁས་བཙུན་ཆེན་པོ་ཤངས་པ་འདུལ་བ་
འཛིན། །མཁན་ཆེན་བྱང་སེམས་ཞང་སྟོན་བསོད་གྲགས་སོགས། །བདེ་བར་
གཤེགས་པ་བརྒྱད་ཀྱི་མདོ་ཆོག་གི །བརྒྱུད་པའི་བླ་མ་རྣམས་ལ་ཕྱག་འཚལ་ལོ།།
གངས་ཅན་ཕན་བདེའི་དཔལ་འབྱོར་འབྱུང་བའི་སྒོ། །དམན་མཆོག་ཀུན་གྱི་སྒྲུབ་
ཏུ་རུང་བའི་ལམ། །ཆོས་རྒྱལ་ཐུགས་དམ་མདོ་སྡེའི་ཆོ་ག་འདི། །འཛིན་སྐྱོང་སྤེལ་
མཛད་རྣམས་ལ་ཕྱག་འཚལ་ལོ། །དོན་གཉིས་མཐར་ཕྱིན་སྟོན་པ་རྫོགས་སངས་
རྒྱས། །བདེན་གཉིས་ཟུང་འཇུག་བསྟན་པ་དམ་པའི་ཆོས། །ཚོགས་གཉིས་ཉམས་
ལེན་འཕགས་མཆོག་དགེ་འདུན་ཏེ། །སྐྱབས་གནས་དཀོན་མཆོག་གསུམ་ལ་ཕྱག་
འཚལ་ལོ། །ཕྱོགས་བཅུ་དུས་གསུམ་གྱི་བདེ་གཤེགས་པ་སྲས་དང་བཅས་པ་
ཐམས་ཅད་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །དེ་བཞིན་གཤེགས་
པ་དགྲ་བཅོམ་པ་ཡང་དག་པ་རྫོགས་པའི་སངས་རྒྱས་མཚན་ལེགས་པ་ཡོངས་
བསྒྲགས་དཔལ་གྱི་རྒྱལ་པོ་ཞམ་འབྲིང་བ་བྱང་ཆུབ་སེམས་དཔའི་འཁོར་དཔག་ཏུ་
མེད་པ་བྱེ་བ་ཁྲག་ཁྲིག་བརྒྱ་སྟོང་དུ་མ་དང་བཅས་པ་ལ་ཕྱག་འཚལ་ལོ། །མཆོད་
དོ་སྐྱབས་སུ་མཆིའོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
པའི་སངས་རྒྱས་རིན་པོ་ཆེ་དང་ཟླ་བ་དང་པདྨས་རབ་ཏུ་བརྒྱན་པ་མཁས་པ་གཟི་
-341-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
བརྗིད་སྒྲ་དབྱངས་ཀྱི་རྒྱལ་པོ་བྱང་ཆུབ་སེམས་དཔའི་ཚོགས་དུ་མས་ཀུན་ནས་
བསྐོར་བ་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །དེ་བཞིན་གཤེགས་པ་
དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གསེར་བཟང་དྲི་མེད་རིན་
ཆེན་སྣང་བརྟུལ་ཞུགས་གྲུབ་པ་བྱང་ཆུབ་སེམས་དཔའ་བྱེ་བ་ཁྲག་ཁྲིག་བརྒྱ་སྟོང་
དུ་མས་ཀུན་ནས་བསྐོར་བ་དང་བཅས་པ་ལ་ཕྱག་འཚལ་ལོ། །མཆོད་དོ་སྐྱབས་སུ་
མཆིའོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས་མྱ་ངན་མེད་མཆོག་དཔལ་བྱང་ཆུབ་སེམས་དཔའི་འཁོར་དཔག་ཏུ་མེད་པ་
དང་བཅས་པ་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཆོས་བསྒྲགས་
རྒྱ་མཚོའི་དབྱངས་བྱང་ཆུབ་སེམས་དཔའ་འཁོར་དུ་མས་ཀུན་ནས་བསྐོར་བ་ལ་
ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །དེ་བཞིན་གཤེགས་པ་དགྲ་བཅོམ་
པ་ཡང་དག་པར་རྫོགས་པའི་སངས་རྒྱས་ཆོས་རྒྱ་མཚོ་མཆོག་གི་བློས་རྣམ་པར་
རོལ་པས་མངོན་པར་མཁྱེན་པ་བྱང་ཆུབ་སེམས་དཔའ་གྲངས་མེད་པས་བསྐོར་བ་
དང་བཅས་པ་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྨན་གྱི་བླ་བེ་
ཌཱུརྱའི་འོད་ཀྱི་རྒྱལ་པོ་འཁོར་བྱང་ཆུབ་སེམས་དཔའ་ཉི་མ་ལྟར་རྣམ་པར་སྣང་བྱེད་
དང་ཟླ་བ་ལྟར་རྣམ་པར་སྣང་བྱེད་ལ་སོགས་པ་བྱང་ཆུབ་སེམས་དཔའ་དཔག་ཏུ་
མེད་པ་དང་བཅས་པ་ལ་ཕྱག་འཚལ་ལོ། །གང་གི་སྐུ་ནི་ཨིནྡྲ་ནི་ལའི་མདོག །
མཚན་དཔེ་ཉི་མའི་འོད་སྟོང་འབར་བའི་མཁའ། །ཀུན་ལ་ཞི་བདེའི་གོ་སྐབས་
འབྱེད་པའི་དབྱིངས། །བཅོམ་ལྡན་སྨན་བླའི་སྐུ་ལ་ཕྱག་འཚལ་ལོ། །གང་གི་
- 342-



བདེར་གཤེགས་བདུན་གྱི་མཆོད་པའི་ཆོག་སྒྲིག་ཡིད་བཞིན་དབང་རྒྱལ།
གསུང་ནི་དྲི་ཟའི་རྒྱུད་སྟོང་ལྟར། །ཚངས་པའི་དབྱངས་ཀྱིས་སྣ་ཚོགས་གདུལ་བྱའི་
ཡིད། །ཀུན་ཏུ་ཚིམ་བྱེད་གསུང་རབ་རྒྱ་མཚོའི་གཏེར། །བཅོམ་ལྡན་འདས་སྨན་
བླའི་གསུང་ལ་ཕྱག་འཚལ་ལོ། །གང་གི་ཐུགས་ནི་ཡེ་ཤེས་རྒྱ་མཚོའི་ངང་། །
དམིགས་མེད་ཐུགས་རྗེའི་རྦ་རླབས་ཆེར་གཡོས་ཤིང་། །སྨོན་ལམ་རྒྱ་མཚོ་མཛད་
པ་ལྷུན་གྲུབ་པའི། །བཅོམ་ལྡན་སྨན་བླའི་ཐུགས་ལ་ཕྱག་འཚལ་ལོ། །མཆོད་དོ་
སྐྱབས་སུ་མཆིའོ། །
སྟོན་པ་བཅོམ་ལྡས་འདས་དེ་བཞིན་གཤེགས་པ་དགྲ་བཅོམ་པ་ཡང་དག་
པར་རྫོགས་སངས་རྒྱས་ཤཱཀྱ་ཐུབ་པ་འཁོར་བྱང་ཆུབ་སེམས་དཔའ་སུམ་ཁྲི་དྲུག་
སྟོང་དང་བཅས་པ་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །མ་རིག་མུན་
སེལ་སྒྲོན་མེའི་མཆོག །ཅེས་སོགས་དང་། བྱང་ཆུབ་སེམས་དཔའ་སེམས་དཔའ་ཆེན་
པོ་འཕགས་པ་འཇམ་དཔལ་གཞོན་ནུར་གྱུར་པ་དང་སྐྱབས་གྲོལ་དང་ཕྱག་ན་རྡོ་
རྗེ་ལ་སོགས་པ་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །ཚངས་པ་དང་
བརྒྱ་བྱིན་དང་རྒྱལ་པོ་ཆེན་པོ་བཞི་ལ་སོགས་པ་དམ་པའི་ཆོས་སྐྱོང་བ་ཐམས་ཅད་
ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །གནོད་སྦྱིན་གྱི་སྡེ་དཔོན་ཆེན་པོ་
ཇི་འཇིགས་ལ་སོགས་པ་གནོད་སྦྱིན་གྱི་སྡེ་དཔོན་ཆེན་པོ་བཅུ་གཉིས་ལ་ཕྱག་
འཚལ་ལོ། །མཆོད་དོ་སྐྱབས་སུ་མཆིའོ། །
འཕགས་པའི་ཚོགས་དེ་དག་ཐམས་ཅད་ལ་མཆོད་ཡོན་དང་བྱུག་པ། མེ་
ཏོག་ དང་ བདུག་ སྤོས། མར་ མེ་ དང་ ཞལ་ཟས། རོལ་ མོ་ དང་ སིལ་ སྙན།
གདུགས་དང་བ་དན་ལ་སོགས་པ་དངོས་སུ་ཅི་འབྱོར་པ་འདི་དག་དང་། ཕྱོགས་
བཅུ་ན་བདག་པོས་ཡོངས་སུ་མ་བཟུང་བའི་ལྷ་དང་མིའི་རྫས་དམ་པ་བདེ་བའི་ཡོ་
- 343 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
བྱད་ཕུན་སུམ་ཚོགས་པ་ཐམས་ཅད་གཟུངས་དང་རིག་པའི་མཐུ་དང་མོས་པའི་
སྟོབས་ཀྱིས་བསྐྱེད་པའི་མཆོད་པའི་སྤྲིན་བཟང་པོ་སྤྱོད་པའི་སྨོན་ལམ་ལས་བྱུང་
བ་རྒྱ་མཚོ་ཐམས་ཅད་ཀྱིས་ནམ་མཁའི་ཁམས་ཀྱི་མཐའ་ཀླས་པ་ཐམས་ཅད་རྒྱས་
པར་བཀང་སྟེ་འབུལ་ལོ། །མཆོད་དོ། །བདག་ཅག་གིས་ཐོག་མ་མ་མཆིས་པ་ནས་
འཁོར་བ་ནས་འཁོར་བའི་ཚེ་རབས་ཐམས་ཅད་དུ་སྡིག་པ་མི་དགེ་བའི་ལས་
མདོར་ན་མི་བགྱི་བར་རིགས་པའི་ལས་ནི་བགྱིས། བགྱི་བར་འོས་པའི་ལས་
མ་བགྱིས་པ་ལ་སོགས་པ་དངོས་སྡིག་ཅི་མཆིས་པ་ཐམས་ཅད་ཡང་དག་པར་
འཆགས་སོ། །དུས་གསུམ་གྱི་འཕགས་པ་དང་སྐྱེ་བོའི་དགེ་བའི་རྩ་བ་མཐའ་དག་
གི་བསོད་ནམས་ཐམས་ཅད་ལ་རྗེས་སུ་ཡི་རང་ངོ༌། །ཕྱོགས་བཅུའི་རྒྱལ་བ་ཐམས་
ཅད་ལ་ཆོས་ཀྱི་འཁོར་ལོ་བླ་ན་མེད་པ་བསྐོར་བར་བསྐུལ་ལོ། །འཇིག་རྟེན་གྱི་
སྒྲོན་མེ་གང་དག་མྱ་ངན་ལས་འདས་པའི་ཚུལ་སྟོན་པར་བཞེད་པ་དེ་དག་ཐམས་
ཅད་ལ་མྱ་ངན་ལས་མི་འདའ་བར་འཇིག་རྟེན་གྱི་དོན་མཛད་ཅིང་ཡུན་དུ་བཞུགས་
པར་གསོལ་བར་འཚལ་ལོ། །དེ་ལྟར་བགྱིས་པའི་བསོད་ནམས་ཀྱི་ཕུང་པོ་ཅི་
མཆིས་པ་ཐམས་ཅད་བདག་གཞན་མ་ལུས་པ་བླ་ན་མེད་པའི་བྱང་ཆུབ་མངོན་དུ་
བྱེད་པའི་རྒྱུར་བསྔོའོ། །བཅོམ་ལྡན་འདས་གདན་འཛོམ་པ་ཆེན་པོ་དགོངས་སུ་
གསོལ། བཅོམ་ལྡན་འདས་ཐུགས་རྗེ་ཆེན་པོ་དང་ལྡན་པ་རྣམས་ཀྱིས་སླད་མའི་
དུས་ལྔ་བརྒྱ་ཐ་མ་ལ་དམ་པའི་ཆོས་ལྟར་བཅོས་པ་འབྱུང་བ་ན། སེམས་ཅན་ལས་
ཀྱི་སྒྲིབ་པ་སྣ་ཚོགས་ཀྱིས་བསྒྲིབས་པ། ནད་སྣ་ཚོགས་ཀྱིས་གཟིར་བ། མྱ་
ངན་དང་སྡུག་བསྔལ་སྣ་ཚོགས་ཀྱིས་གཙེས་པ་ཕོངས་པར་གྱུར་བའི་སེམས་ཅན་
ཐམས་ཅད་རྗེས་སུ་བཟུང་ཞིང་། ལྷ་དང་མི་རྣམས་ཀྱི་དོན་དང་ཕན་པ་དང་བདེ་
- 344 -



བདེར་གཤེགས་བདུན་གྱི་མཆོད་པའི་ཆོག་སྒྲིག་ཡིད་བཞིན་དབང་རྒྱལ།
བའི་སླད་དུ་སྔོན་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་
པར་རྫོགས་པའི་སངས་རྒྱས་བདུན་གྱི་ཐབས་མཁས་པ་དང་སྔོན་གྱི་སྨོན་ལམ་གྱི་
ཁྱད་པར་རྒྱས་པ་རླབས་པོ་ཆེ་ཇི་ལྟར་བཏབ་ཅིང་བྱིན་གྱིས་བརླབས་པ་དང་། དོན་
དེ་ཉིད་ད་ལྟར་བདག་ཅག་གི་སྟོན་པ་སངས་རྒྱས་བཅོམ་ལྡན་འདས་དཔལ་ཤཱཀྱ་
ཐུབ་པས་ཇི་ལྟར་བཀའ་བསྩལ་ཅིང་བྱིན་གྱིས་བརླབས་པ་དང་། འཕགས་པ་
འཇམ་དཔལ་དང་སྐྱབས་གྲོལ་དང་ཕྱག་ན་རྡོ་རྗེ་ལ་སོགས་པ་བྱང་ཆུབ་སེམས་
དཔའ་སེམས་དཔའ་ཆེན་པོ་རྣམས་ཀྱིས་བཅོམ་ལྡན་འདས་དེ་དག་གི་བཀའ་ལུང་
ཡང་དག་པར་སྒྲུབ་པ་དང་སོ་སོའི་དགོངས་སྤྱོད་རྒྱ་ཆེན་པོ་རྫོགས་པར་བསྐང་
བའི་སླད་དུ་མདོ་སྡེའི་དོན་སྒྲུབ་པའི་འཕྲིན་ལས་མཛད་པས་འཕགས་པའི་བཀའ་
བརྟགས་པས་ཞལ་གྱིས་བཞེས་ཤིང་ཇི་ལྟར་བྱིན་གྱིས་བརླབས་པ་དང་། ཚངས་
པ་དང་ལྷའི་དབང་པོ་བརྒྱ་བྱིན་དང་རྒྱལ་པོ་ཆེན་པོ་བཞི་དང་གནོད་སྦྱིན་གྱི་སྡེ་
དཔོན་ཆེན་པོ་བཅུ་གཉིས་ལ་སོགས་ཏེ་དམ་པའི་ཆོས་སྐྱོང་བའི་དགེ་བསྙེན་ཆེན་
པོ་ཐམས་ཅད་གདན་འཛོམ་པའི་སྤྱན་སྔར་མདོ་སྡེ་དང་མདོ་སྡེ་འཛིན་པའི་སེམས་
ཅན་བསྲུང་བ་དང་བསྐྱབ་པར་ཇི་ལྟར་ཞལ་གྱིས་བཞེས་པ་ལ་སོགས་པ་སྔོན་
འཕགས་པ་རྣམས་ཀྱི་ཇི་ལྟར་བྱིན་གྱིས་བརླབས་ཤིང་བཀའ་བསྩལ་བའི་མདོ་སྡེ་
ལས་བྱུང་བ་བཞིན་དུ། བཅོམ་ལྡན་འདས་དེ་བཞིན་གཤེགས་པ་སྲས་དང་
བཅས་པ་དེ་རྣམས་གདན་འཛོམ་པ་མཛད་པའི་ཕོ་བྲང་གི་དཀྱིལ་འཁོར་བཤམས།
འབྱོར་པའི་སྟོབས་ཅི་མཆིས་པས་མཆོད་པའི་ཚོགས་སྦྱར་ནས་གདན་འཛོམ་པའི་
སྤྱན་སྔར་མཚན་ནས་བརྗོད་དེ་མཆོད་པ་འབུལ། བཀའ་དྲིན་ནོད་ཅིང་མཆིས་ན་
གདན་འཛོམ་པས་སྔོན་ཇི་ལྟར་བྱིན་གྱིས་བརླབས་ཤིང་བཀའ་བསྩལ་པ་བཞིན་དུ་
- 345 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
མདོ་སྡེའི་ཆོ་ག་ཡོངས་སུ་རྫོགས་པར་མཛད་ཅིང་ཕན་ཡོན་ཇི་སྐད་འབྱུང་བའི་
བཀའ་དྲིན་ཐམས་ཅད་སྦྱིན་པའི་བདག་པོ་ལ་སོགས་པ་བདག་ཅག་གིས་འཕྲལ་
དུ་ཐོབ་པར་བསྩལ་བར་ཅི་གནང་། བཅོམ་ལྡན་འདས་གདན་འཛོམ་པ་ཆེན་པོ་
དགོངས་སུ་གསོལ། ཁྱེད་རྣམས་ལ་ཐུགས་མཁྱེན་པའི་ཡེ་ཤེས། བརྩེ་བའི་ཐུགས་
རྗེ། མཛད་པའི་འཕྲིན་ལས། སྐྱོབ་པའི་ནུས་མཐུ། བསམ་གྱིས་མི་ཁྱབ་པ་མངའ་
བ་ལགས་པས་ཕན་བདེའི་འབྱུང་གནས་སངས་རྒྱས་ཀྱི་བསྟན་པ་དར་བ་དང་།
བསྟན་འཛིན་གྱི་སྐྱེས་བུ་དམ་པ་རྣམས་སྐུ་ཁམས་བཟང་ཞིང་སྐུ་ཚེ་རིང་བ། རྣམ་
པར་དཀར་བའི་འཕྲིན་ལས་ཕྱོགས་བཅུར་རྒྱས་པ། དགེ་འདུན་རྣམས་ཀྱི་ཆོས་
སྤྱོད་བཅུའི་སྒྲུབ་པ་ཐམས་ཅད་གོང་ནས་གོང་དུ་འཕེལ་ཞིང་རྒྱས་པ། དེ་དག་གི་
མཐུ་དང་ནུས་པ་ལ་བརྟེན་ནས་སེམས་ཅན་ལ་བདེ་སྐྱིད་འབྱུང་བ། ཁྱད་པར་དུ་
ཡང་སྦྱིན་པའི་བདག་པོས་གཙོ་བྱས་སེམས་ཅན་ཐམས་ཅད་སྒྲིབ་གཉིས་བྱང་
ཚོགས་གཉིས་རྫོགས་ནས་མྱུར་དུ་མངོན་པར་རྫོགས་པར་འཚང་རྒྱ་བར་བྱིན་གྱིས་
བརླབ་ ཏུ་ གསོལ། དེ་ནས་ཕྱག་མཆོད་སྨོན་ལམ་ལ་བདེ་གཤེགས་བརྒྱད། ཆོས། དགེ་འདུན། ཞར་
བྱུང་གཟུངས་བུམ་སྒྲུབ་པ་རྣམས་ལས། བདེ་གཤེགས་བརྒྱད་ཀྱི་དང་པོ་མཚན་ལེགས་རྒྱལ་པོ་མཆོད་ནས་
སྨོན་ལམ་དུ་གསོལ་བ་ནི།
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་མཚན་ལེགས་པར་ཡོངས་བསྒྲགས་དཔལ་གྱི་རྒྱལ་པོ་ལ་
ཕྱག་འཚལ་ལོ། །མཆོད་དོ་སྐྱབས་སུ་མཆིའོ། ། ལན་བདུན་བརྗོད། འཕགས་པའི་
ཚོགས་ ཞེས་པ་ནས། བྱང་ཆུབ་མངོན་དུ་བྱེད་པའི་རྒྱུར་བསྔོའོ། །ཞེས་བྱུང་བ་གོང་གི་
འཕགས་པའི་ཚོགས་དེ་དག་ལ་ཞེས་པ་ནས་བླངས་ཏེ་འོག་མ་ཀུན་ལ་འགྲེའོ། །
- 346 -



བདེར་གཤེགས་བདུན་གྱི་མཆོད་པའི་ཆོག་སྒྲིག་ཡིད་བཞིན་དབང་རྒྱལ།
དེང་རྒྱལ་བ་སྲས་དང་བཅས་པའི་ཚོགས་གདན་འཛོམས་པའི་སྤྱན་སྔར་དེ་
བཞིན་གཤེགས་པ་མཚན་ལེགས་པ་ཡོངས་བསྒྲགས་དཔལ་གྱི་རྒྱལ་པོའི་མཚན་
ཐོས་ཏེ་ཡིད་ལ་དྲན་ཞིང་ལན་བདུན་བརྗོད་པ་དང་ཕྱག་འཚལ་ཞིང་མཆོད་པ་ལ་
སོགས་ པའི་ མཐུས། དེ་ བཞིན་ གཤེགས་ པ་ མཚན་ ལེགས་ པར་ ཡོངས་
བསྒྲགས་དཔལ་གྱི་རྒྱལ་པོ་དེའི་སྔོན་གྱི་སྨོན་ལམ་ཁྱད་པར་ཅན་དང་མཐུན་པར་
བདག་ཅག་ལ་སོགས་པ་སེམས་ཅན་གང་དག་ནད་སྣ་ཚོགས་ཀྱིས་ལུས་ཡོངས་སུ་
གཟིར་ཏེ་ རིམས་དང་གཤེད་བྱེད་དང་བྱད་དང་རོ་ལངས་དང་འཇིགས་པ་སྣ་
ཚོགས་ཀྱིས་གཙེས་པ་དེ་དག་ཐམས་ཅད་ཀྱི་གནོད་པ་དང་ནད་ཐམས་ཅད་འཕྲལ་
དུ་ཞི་བར་གྱུར་ཅིག བྱང་ཆུབ་ཀྱི་མཐར་ཐུག་གི་བར་དུ་རིམས་དང་སྡིག་པ་ཅན་
གྱི་གདོན་དང་། ནད་ཐམས་ཅད་མེད་པར་གྱུར་ཅིག རབ་ཏུ་ཞི་བར་གྱུར་ཅིག
བདག་ཅག་ལ་སོགས་པ་སེམས་ཅན་གང་དག་ལོང་བ་དང་འོན་པ་དང་སྨོན་པ་
དང་ཤ་བཀྲ་དང་ནད་ཚབས་ཆེན་པོས་བཏབ་པར་གྱུར་པ་དེ་དག་བྱང་ཆུབ་ཀྱི་
མཐར་ཐུག་གི་བར་དུ་དབང་པོ་ཐམས་ཅད་ཡོངས་སུ་ཚང་བར་གྱུར་ཅིག སྡུག་
བསྔལ་དང་ནད་ཐམས་ཅད་རྒྱུན་ཆད་པར་གྱུར་ཅིག བདག་ཅག་ལ་སོགས་པ་
སེམས་ཅན་གང་དག་འདོད་ཆགས་དང་ཞེ་སྡང་དང་གཏི་མུག་གིས་བསྒྲིབས་པ།
མཚམས་མེད་པ་ལྔ་བྱེད་པ། བྱ་བ་མ་ཡིན་པའི་སྤྱོད་པ་མང་བ། དམ་པའི་ཆོས་
སྤོང་བ་སྡིག་པ་མི་དགེ་བའི་ལས་སྣ་ཚོགས་བྱེད་པ། ངན་སོང་གསུམ་དང་སེམས་
ཅན་དམྱལ་བར་འགྲོ་བ་དེ་དག་སེམས་ཅན་དམྱལ་བ་ཆེན་པོར་སྐྱེས་ནས་སྡུག་
བསྔལ་གྱི་ཚོར་བ་མྱོང་བ་དེ་དག་ཐམས་ཅད་ཀྱི་མཚམས་མེད་པ་ལྔ་ལ་སོགས་པ་
ལས་ཀྱི་སྒྲིབ་པ་ཐམས་ཅད་ཡོངས་སུ་བྱང་ཞིང་ཟད་པར་གྱུར་ཅིག བླ་ན་མེད་པ་
- 347 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ཡང་དག་པར་རྫོགས་པའི་བྱང་ཆུབ་མངོན་པར་སངས་རྒྱས་པའི་བར་དུ་སུ་ཡང་
སེམས་ཅན་དམྱལ་བ་དང་ངན་འགྲོར་འགྲོ་བར་མ་གྱུར་ཅིག ལྷ་ཡུལ་པའི་ལྷའི་
བདེ་བ་དང་མིའི་བདེ་བ་མྱོང་བར་གྱུར་ཅིག བདག་ཅག་ལ་སོགས་པ་སེམས་ཅན་
གང་དག་དབུལ་པོར་གྱུར་ཏེ་ཟས་དང་སྐོམ་དང་གོས་དང་ནོར་དང་འབྲུ་དང་མལ་
ཆ་དང་སྤོས་དང་ཕྲེང་བ་དང་ཡོ་བྱད་མི་བདོག་པ་དེ་དག་བྱང་ཆུབ་ཀྱི་མཐར་ཐུག་
གི་བར་དུ་དབྱིག་དང་གོས་དང་ནོར་དང་འབྲུ་དང་མལ་ཆ་དང་སྤོས་དང་ཕྲེང་བ་
དང་ཡོ་བྱད་འཕེལ་བར་གྱུར་ཅིག བདག་ཅག་ལ་སོགས་པ་སེམས་ཅན་གང་དག་
བཅིང་བ་དང་བརྡེག་པ་དང་གོ་རར་གཞུག་པ་དང་། མཚོན་ཆའི་ཚོགས་རྣམ་པ་སྣ་
ཚོགས་ཀྱིས་ལུས་ཡོངས་སུ་གཟིར་བ་དེ་དག་བྱང་ཆུབ་ཀྱི་མཐར་ཐུག་གི་བར་དུ་
བཅིང་བ་དང་བརྡེག་པ་ཐམས་ཅད་ལས་ཡོངས་སུ་ཐར་བར་གྱུར་ཅིག ལུས་ཀྱི་
གདུང་བ་ཐམས་ཅད་རྒྱུན་ཆད་པར་གྱུར་ཅིག བདག་ཅག་ལ་སོགས་པ་སེམས་
ཅན་གང་དག་མགོན་མེད་པར་གྱུར་པ་ལུས་ལ་གདུང་བའི་མེ་འབར་བ་དང་།
སེངྒེ་དང་སྟག་དང་དོམ་དང་དྲེད་དང་སྦྲུལ་གདུག་པའི་ནང་དུ་ཚུད་དེ་སྲོག་ལ་བབ་
ཅིང་ཉམ་ཐག་པ་དེ་དག་བྱང་ཆུབ་ཀྱི་མཐར་ཐུག་གི་བར་དུ་ལུས་ལ་གདུང་བའི་མེ་
ཐམས་ཅད་རབ་ཏུ་ཞི་བར་གྱུར་ཅིག སེངྒེ་དང་སྟག་དང་དོམ་དང་དྲེད་དང་སྦྲུལ་
གདུག་པ་དེ་དག་ཀྱང་བྱམས་པ་ལ་གནས་པར་གྱུར་ཅིག འཇིགས་པ་མེད་པ་དང་
ཞི་བའི་གནས་ལ་གནས་པར་གྱུར་ཅིག བདག་ཅག་ལ་སོགས་པ་སེམས་ཅན་
གང་དག་ཕན་ཚུན་འཐབ་པ་དང་རྩོད་ཅིང་འགྱེད་པར་གྱུར་ཏེ་འཁྲུགས་ཤིང་
འཇིགས་སྐྲག་ནས་དངངས་པ་དེ་དག་བྱང་ཆུབ་ཀྱི་མཐར་ཐུག་གི་བར་དུ་འཐབ་པ་
དང་རྩོད་པ་དང་འགྱེད་པ་ཐམས་ཅད་རབ་ཏུ་ཞི་བར་གྱུར་ཅིག ཕན་ཚུན་བྱམས་
-348 -



བདེར་གཤེགས་བདུན་གྱི་མཆོད་པའི་ཆོག་སྒྲིག་ཡིད་བཞིན་དབང་རྒྱལ།
པ་ལ་གནས་པར་གྱུར་ཅིག བདག་ཅག་ལ་སོགས་པའི་སེམས་ཅན་གང་དག་ཆུའི་
ནང་དུ་སོན་པ་གྲུར་ཞུགས་པ་གླིང་མེད་པར་ཕྱིན་པ་སྲོག་འདོད་པ་ཆུ་ཀླུང་དང་རྒྱ་
མཚོའི་ནང་དུ་སོན་ཏེ་སྨྲེ་སྔགས་སྣ་ཚོགས་འདོན་པ་དེ་དག་བྱང་ཆུབ་ཀྱི་མཐར་
ཐུག་གི་བར་དུ་ཆུ་ཀླུང་ཆེན་པོ་དེ་ལས་དབུགས་འབྱིན་པ་སྦྱིན་པར་གྱུར་ཅིག
འཇིགས་པ་མེད་པ་བརྒལ་བར་གྱུར་ཅིག འདི་ནས་ཤི་འཕོས་ནས་ཀྱང་དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མཚན་ལེགས་
པར་ཡོངས་བསྒྲགས་དཔལ་གྱི་རྒྱལ་པོའི་སངས་རྒྱས་ཀྱི་ཞིང་དུ་པདྨའི་སྙིང་པོ་
སེངྒེའི་ཁྲི་ལ་བརྫུས་ཏེ་སྐྱེ་ཞིང་སྐྱེས་མ་ཐག་ཏུ་གཟུངས་དང་ཏིང་ངེ་འཛིན་ལ་
སོགས་པ་ཡོན་ཏན་གྱི་ཚོགས་ཐམས་ཅད་མངོན་དུ་གྱུར་ཏེ། སྟོན་པ་བླ་ན་མེད་པ་
མཚན་ལེགས་པར་ཡོངས་བསྒྲགས་དཔལ་གྱི་རྒྱལ་པོ་ལ་སོགས་པ་ཕྱོགས་བཅུའི་
སངས་རྒྱས་ཐམས་ཅད་ལས་བཀའ་ལུང་ཡང་དག་པར་ནོད་ཐུགས་མཉེས་པར་
བྱེད་ཅིང་སྐད་ཅིག་སྐད་ཅིག་ལ་སངས་རྒྱས་ཀྱི་ཞིང་ཐམས་ཅད་དུ་ཐོགས་པ་མེད་
པར་འཇུག་པར་གྱུར་ཅིག བཅོམ་ལྡན་མཚན་ལེགས་ཡོངས་བསྒྲགས་རྒྱལ་པོ་
ཡིས། །སྔོན་ཚེ་སྨོན་ལམ་རྣམ་བརྒྱད་བཏབ་པའི་འབྲས། །དཔག་མེད་མཁྱེན་
བརྩེ་ནུས་མཐུའི་བྱིན་རླབས་ཀྱིས། །དེང་འདིར་བདག་སོགས་འགྲོ་བས་ལོངས་
སྤྱོད་ཤོག །ཐུབ་པའི་བསྟན་དར་སྐྱེ་རྒུ་བདེ་ཞིང་སྐྱིད། ཁྱད་པར་སྦྱིན་པའི་བདག་
པོས་གཙོ་བྱས་པའི། །འགྲོ་རྣམས་སྒྲིབ་གཉིས་བྱང་ཞིང་ཚོགས་གཉིས་པོ། །རབ་
རྫོགས་བྱང་ཆེན་མྱུར་དུ་ཐོབ་བྱིན་རློབས། །
གཉིས་པ་བདེ་གཤེགས་སྒྲ་དབྱངས་རྒྱལ་པོ་ནི། བཅོམ་ ལྡན་ འདས་ དེ་ བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་པོ་ཆེ་ཟླ་བ་
- 349 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
དང་པདྨས་རབ་ཏུ་བརྒྱན་པ་མཁས་པ་གཟི་བརྗིད་སྒྲ་དབྱངས་ཀྱི་རྒྱལ་པོ་ལ་ཕྱག་
འཚལ་ ལོ། །མཆོད་དོ་སྐྱབས་ སུ་ མཆིའོ། །ལན་བདུན་བརྗོད། འཕགས་ པའི་ ཚོགས་
ཞེས་པ་ནས། མངོན་དུ་བྱེད་པའི་རྒྱུར་བསྔོའོ། །དེང་རྒྱལ་བ་སྲས་དང་བཅས་པའི་
ཚོགས་གདན་འཛོམ་པའི་སྤྱན་སྔར་དེ་བཞིན་གཤེགས་པ་རིན་པོ་ཆེ་དང་ཟླ་བ་
དང་པདྨས་རབ་ཏུ་བརྒྱན་པ་མཁས་པ་གཟི་བརྗིད་སྒྲ་དབྱངས་ཀྱི་རྒྱལ་པོའི་མཚན་
ཡིད་ལ་དྲན་ཞིང་ལན་བདུན་བརྗོད་པ་དང་ཕྱག་འཚལ་ཞིང་མཆོད་པ་ལ་སོགས་
པའི་མཐུས། བཅོམ་ལྡན་འདས་རིན་པོ་ཆེ་དང་ཟླ་བ་དང་པདྨས་རབ་ཏུ་བརྒྱན་པ་
མཁས་པ་གཟི་བརྗིད་སྒྲ་དབྱངས་ཀྱི་རྒྱལ་པོ་དེའི་སྔོན་གྱི་སྨོན་ལམ་ཁྱད་པར་ཅན་
དང་མཐུན་པར་བདག་ཅག་ལ་སོགས་པ་སེམས་ཅན་གང་དག་ཞིང་ལས་ཀྱི་ལས་
ཀྱི་མཐའ་དང་ཚོང་ལ་དགའ་སྟེ་གཡེང་བ་སྣ་ཚོགས་མང་བས་དགེ་བའི་ཆོས་བྱང་
ཆུབ་ཀྱི་ཕྱོགས་རྣམས་དང་། བྱང་ཆུབ་ཀྱི་སེམས་ཡིད་ལ་བྱེད་པ་ལས་ཡོངས་སུ་
ཉམས་ཏེ་འཁོར་བ་ན་འཁྱམས་ཤིང་སོ་སོར་འཁོར་བའི་སྡུག་བསྔལ་སྣ་ཚོགས་
མྱོང་བ་དང་། རྒ་བ་དང་ན་བ་དང་རྒུད་པ་དང་འཆི་བ་དང་མྱང་ངན་དང་སྨྲེ་སྔགས་
འདོན་པ་དང་སྡུག་བསྔལ་བ་དང་ཡིད་མི་བདེ་བ་དང་འཁྲུག་པ་སྣ་ཚོགས་སོ་སོར་
མྱོང་བ་དེ་དག་ཐམས་ཅད་བླ་ན་མེད་པའི་བྱང་ཆུབ་ཏུ་སངས་རྒྱས་ཀྱི་བར་དུ་
བཟའ་བ་དང་བགོ་བ་དང་བཏུང་བ་དང་ལོངས་སྤྱོད་དང་ཡོངས་སུ་སྤྱད་པ་དང་
ནོར་དང་འབྲུ་དང་དབྱིག་དང་གསེར་རྣམས་འབྱུང་ཞིང་འབྱོར་པ་ཕུན་སུམ་ཚོགས་
པར་གྱུར་ཅིག དགེ་བའི་ཆོས་རྣམས་ཀྱིས་རྣམ་པར་འཕེལ་བར་གྱུར་ཅིག
བྱང་ཆུབ་ཀྱི་སེམས་ཡིད་ལ་བྱེད་པ་དང་མི་འབྲལ་བར་གྱུར་ཅིག ངན་སོང་དང་
སེམས་ཅན་དམྱལ་བ་ལ་སོགས་པ་འཁོར་བའི་སྡུག་བསྔལ་ཐམས་ཅད་ལས་
- 350 -



བདེར་གཤེགས་བདུན་གྱི་མཆོད་པའི་ཆོག་སྒྲིག་ཡིད་བཞིན་དབང་རྒྱལ།
ཡོངས་སུ་ཐར་པར་གྱུར་ཅིག བདག་ཅག་ལ་སོགས་པ་སེམས་ཅན་གང་དག་གྲང་
བ་དང་ཚ་བ་དང་བཀྲེས་པ་དང་སྐོམ་པས་ལུས་ཡོངས་སུ་གདུངས་ཤིང་སྡུག་
བསྔལ་གྱི་ཚོར་བས་ཉམ་ཐག་པ་དེ་དག་ཐམས་ཅད་སྔོན་གྱི་ལས་ཀྱི་སྒྲིབ་པ་དེ་
དག་ཐམས་ཅད་ལས་ཡོངས་སུ་བྱང་བར་གྱུར་ཅིག སྐྱེ་བ་དེ་ཡང་ཐ་མར་གྱུར་ཅིག
བླ་ན་མེད་པའི་བྱང་ཆུབ་ཏུ་སངས་རྒྱས་ཀྱི་བར་དུ་སྐྱེ་བའི་སྡུག་བསྔལ་ཐམས་ཅད་
ལས་ཡོངས་སུ་ཐར་བར་གྱུར་ཅིག ལྷ་དང་མིའི་བདེ་བ་མྱོང་བར་གྱུར་ཅིག བུད་
མེད་གང་དག་ནད་སྣ་ཚོགས་ཀྱིས་ལུས་ཡོངས་སུ་གཟིར་ཞིང་བུད་མེད་ཀྱི་སྐྱེ་
གནས་ལ་སྨོད་པ་དང་། སེམས་ཅན་གང་དག་བཙའ་བའི་དུས་ཀྱི་སྡུག་བསྔལ་གྱི་
ཚོར་བ་མྱོང་བ་དེ་དག་ཐམས་ཅད་ཀྱི་སྡུག་བསྔལ་ཐམས་ཅད་རྒྱུན་ཆད་པར་གྱུར་
ཅིག སྐྱེ་བ་དེ་ཡང་ཐ་མར་གྱུར་ཅིག བྱང་ཆུབ་ཀྱི་མཐར་ཐུག་གི་བར་དུ་སྐྱེས་པ་
ཉིད་ཐོབ་པར་གྱུར་ཅིག བདག་ཅག་ལ་སོགས་པ་སེམས་ཅན་གང་དག་འཆི་བ་
དང་དགྲ་དང་དགོན་པའི་གནོད་པས་གཙེས་པ་དང་ཕན་ཚུན་ཕ་མ་དང་སྲིང་མོ་
དང་མཛའ་བཤེས་དང་ཉེ་དུའི་མྱ་ངན་མྱོང་ཞིང་སྡུག་བསྔལ་བ་དང་མྱ་ངན་གྱི་ཟུག་
རྗེས་ལུས་ལ་ཟུག་པ་དེ་དག་ཐམས་ཅད་བྱང་ཆུབ་ཀྱི་མཐར་ཐུག་གི་བར་དུ་འཆི་བ་
དང་དགྲ་དང་དགོན་པའི་གནོད་པ་ཐམས་ཅད་རབ་ཏུ་ཞི་བར་གྱུར་ཅིག མྱ་
ངན་དང་སྡུག་བསྔལ་ཐམས་ཅད་དང་བྲལ་བར་གྱུར་ཅིག བདག་ཅག་ལ་སོགས་
པ་སེམས་ཅན་གང་དག་མཚན་མོ་མུན་པ་མུན་ནག་ན་རྣམ་པར་རྒྱུ་བ་ལས་ཀྱི་
མཐའ་རྣམ་པ་སྣ་ཚོགས་ལ་ཞུགས་པ་སྡིག་པ་ཅན་གྱི་གདོན་སྣ་ཚོགས་ཀྱིས་གཙེས་
པ༑ འཇིགས་པ་དང་སྨྲེ་སྔགས་སྣ་ཚོགས་འདོན་པ་དེ་དག་ཐམས་ཅད་བྱང་
ཆུབ་ཀྱི་མཐར་ཐུག་གི་བར་དུ་མུན་པ་མུན་ནག་ཐམས་ཅད་མེད་པར་གྱུར་ཅིག
- 351 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
སྡིག་པ་ཅན་གྱི་གདོན་ཐམས་ཅད་ལས་ཐར་བར་གྱུར་ཅིག མཆོད་པ་དང་རིམ་
གྲོའི་བྱ་བ་སྣ་ཚོགས་ལ་མངོན་པར་བརྩོན་པར་གྱུར་ཅིག བདག་ཅག་ལ་སོགས་
པ་སེམས་ཅན་གང་དག་དམན་པ་ལ་མོས་ཤིང་ཤེས་རབ་ཆུང་ལ་དྲན་པ་རྨོངས་ཏེ།
དགེ་བའི་ཆོས་རྣམས་དང་སྟོབས་དང་བྱང་ཆུབ་ཀྱི་ཡན་ལག་དང་ཏིང་ངེ་འཛིན་
དང་གཟུངས་ཀྱི་སྒོ་རྣམས་དང་སངས་རྒྱས་དང་ཆོས་དང་དགེ་འདུན་རྗེས་སུ་དྲན་
པ་ལས་ཡོངས་སུ་ཉམས་པ་དེ་དག་ཐམས་ཅད་བྱང་ཆུབ་ཀྱི་མཐར་ཐུག་གི་བར་དུ་
ཏིང་ངེ་འཛིན་དང་དྲན་པ་དང་སྟོབས་དང་གཟུངས་ཀྱི་སྒོ་རྣམས་དང་བྱང་ཆུབ་ཀྱི་
ཡན་ལག་རྣམས་མངོན་དུ་གྱུར་ཅིག ཤེས་རབ་ཆེན་པོ་རྗེས་སུ་རྒྱུ་བར་གྱུར་ཅིག
བདག་ཅག་ལ་སོགས་པ་སེམས་ཅན་གང་དག་དམན་པ་ལ་མོས་ཤིང་ཉན་ཐོས་ཀྱི་
ཐེག་པ་དང་རང་སངས་རྒྱས་ཀྱི་ཐེག་པ་ལ་འདོད་པ་བསྐྱེད་དེ། དེ་ལ་གནས་ཤིང་
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་རྒྱབ་ཀྱིས་ཕྱོགས་པར་གྱུར་པ་
དེ་དག་ཐམས་ཅད་བྱང་ཆུབ་ཀྱི་མཐར་ཐུག་གི་བར་དུ་བླ་ན་མེད་པ་ཡང་དག་པར་
རྫོགས་པའི་བྱང་ཆུབ་ལས་ཕྱིར་མི་ལྡོག་པར་གྱུར་ཅིག ཉན་ཐོས་དང་རང་སངས་
རྒྱས་ཀྱི་ས་ལས་ཡང་དག་པར་འདས་པར་གྱུར་ཅིག བྱང་ཆུབ་ཀྱི་སེམས་ཡིད་ལ་
བྱེད་པ་དང་མི་འབྲལ་བར་གྱུར་ཅིག བདག་ཅག་ལ་སོགས་པ་ཐམས་ཅད་གང་
དག་བསྐལ་པ་ཆེན་པོ་ཟད་པའི་ཚེ་འཛམ་བུའི་གླིང་ཀུན་ཏུ་འབར་ཞིང་རབ་ཏུ་
འབར་བ་འཁྲུགས་པར་གྱུར་ཏེ། ངུ་ཞིང་མྱ་ངན་བྱེད་ལ་སྔོན་མི་དགེ་བའི་ལས་ཀྱི་
རྒྱུས་སྡུག་བསྔལ་འབྱུང་ཞིང་སྐྱབས་མེད་མགོན་མེད་པ་དེ་དག་ཐམས་ཅད་སྡུག་
བསྔལ་དང་མྱ་ངན་དང་བྲལ་བར་གྱུར་ཅིག བསིལ་བའི་དངོས་པོ་ཐོབ་པར་གྱུར་
ཅིག ཤི་འཕོས་ནས་ཀྱང་བཅོམ་ལྡན་འདས་དེ་བཞིན་གཤེགས་པ་རིན་པོ་ཆེ་
- 352 -



བདེར་གཤེགས་བདུན་གྱི་མཆོད་པའི་ཆོག་སྒྲིག་ཡིད་བཞིན་དབང་རྒྱལ།
དང་ཟླ་བ་དང་པདྨས་རབ་ཏུ་བརྒྱན་པ་མཁས་པ་གཟི་བརྗིད་སྒྲ་དབྱངས་ཀྱི་རྒྱལ་
པོའི་སངས་རྒྱས་ཀྱི་ཞིང་རྣམ་པར་དག་པར་པདྨའི་སྙིང་པོ་སེངྒེའི་ཁྲི་ལ་བརྫུས་ཏེ་
སྐྱེ་བར་གྱུར་ཅིག སྐྱེས་མ་ཐག་ཏུ་གཟུངས་དང་ཏིང་ངེ་འཛིན་ལ་སོགས་པ་ཡོན་
ཏན་གྱི་ཚོགས་ཐམས་ཅད་མངོན་དུ་གྱུར་ཏེ་སྟོན་པ་བླ་ན་མེད་པ་རིན་པོ་ཆེ་དང་ཟླ་
བ་དང་པདྨས་རབ་ཏུ་བརྒྱན་པ་མཁས་པ་གཟི་བརྗིད་སྒྲ་དབྱངས་ཀྱི་རྒྱལ་པོ་ལ་
སོགས་པ་ཕྱོགས་བཅུའི་སངས་རྒྱས་ཐམས་ཅད་ལས་བཀའ་ལུང་ཡང་དག་པར་
ནོད་ཐུགས་མཉེས་པར་བྱེད་ཅིང་སྐད་ཅིག་སྐད་ཅིག་ལ་སངས་རྒྱས་ཀྱི་ཞིང་ཐམས་
ཅད་དུ་ཐོགས་པ་མེད་པར་འཇུག་པར་གྱུར་ཅིག བཅོམ་ལྡན་གཟི་བརྗིད་སྒྲ་
དབྱངས་རྒྱལ་པོ་ཡིས། །སྔོན་ཚེ་སྨོན་ལམ་རྣམ་བརྒྱད་བཏབ་པའི་འབྲས། །
དཔག་ མེད་ མཁྱེན་ བརྩེ་ ཞེས་པ་ནས། ཐོབ་ བྱིན་ རློབས། །ཞེས་པའི་བར་གོང་བཞིན་འོག་མ་
རྣམས་ལ་སྦྱོར།
གསུམ་པ་བདེ་གཤེགས་གསེར་བཟང་དྲི་མེད་ནི། བཅོམ་ ལྡན་ འདས་ དེ་ བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གསེར་བཟང་
དྲི་མེད་རིན་ཆེན་སྣང་བརྟུལ་ཞུགས་གྲུབ་པ་ལ་ཕྱག་འཚལ་ལོ། །མཆོད་དོ་སྐྱབས་
སུ་མཆིའོ། །ལན་བདུན། འཕགས་པའི་ཚོགས་ཞེས་པ་ནས། རྒྱུར་བསྔོའོ། །དེང་རྒྱལ་བ་
སྲས་དང་བཅས་པའི་ཚོགས་གདན་འཛོམ་པའི་སྤྱན་སྔར་དེ་བཞིན་གཤེགས་པ་
གསེར་བཟང་དྲི་མེད་རིན་ཆེན་སྣང་བརྟུལ་ཞུགས་གྲུབ་པའི་མཚན་ཡིད་ལ་དྲན་
ཞིང་ལན་བདུན་བརྗོད་པ་དང་ཕྱག་འཚལ་ཞིང་མཆོད་པ་ལ་སོགས་པའི་མཐུས།
དེ་བཞིན་གཤེགས་པ་གསེར་བཟང་དྲི་མེད་རིན་ཆེན་སྣང་བརྟུལ་ཞུགས་གྲུབ་པ་
དེའི་སྔོན་གྱི་སྨོན་ལམ་ཁྱད་པར་ཅན་དང་མཐུན་པར་བདག་ཅག་ལ་སོགས་པ་
- 353 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
སེམས་ཅན་གང་དག་སྲོག་གཅོད་པ་མི་དགེ་བའི་ལས་རྣམ་པ་སྣ་ཚོགས་བྱེད་པ་
སྲོག་ཆགས་སྣ་ཚོགས་ཀྱི་སྲོག་གཅོད་པའི་ལས་བྱས་པས་ཚེ་ཐུང་ཞིང་ནད་མང་བ་
དང་ཆུ་དང་དུག་དང་མཚོན་དང་མེ་དང་ནད་སྣ་ཚོགས་ཀྱིས་འཆི་བར་འགྱུར་བ་དེ་
དག་ཐམས་ཅད་ལས་ཀྱི་སྒྲིབ་པ་དེ་དག་ཐམས་ཅད་ཡོངས་སུ་བྱང་སྟེ་ཚེ་རིང་བར་
གྱུར་ཅིག ནད་མེད་པར་གྱུར་ཅིག སུ་ཡང་དུས་མ་ཡིན་པར་འཆི་བའི་དུས་བྱེད་
པར་མ་གྱུར་ཅིག བདག་ཅག་ལ་སོགས་པའི་སེམས་ཅན་གང་དག་སྡིག་པ་མི་
དགེ་བའི་ལས་སྣ་ཚོགས་བྱས་ཏེ། གཞན་གྱི་རྫས་རྐུས་ཕྲོགས་པས་དབུལ་པོར་
སྐྱེས་ཏེ་སྒྲེན་མོ་དང་བཀྲེས་པ་དང་སྐོམ་པས་ལུས་ཡོངས་སུ་གདུངས་ཤིང་སྡུག་
བསྔལ་མྱོང་བ་དེ་དག་ཐམས་ཅད་འཕྲལ་དུ་སྡིག་པ་ཐམས་ཅད་བྱང་སྟེ་བྱང་ཆུབ་
ཀྱི་མཐར་ཐུག་གི་བར་དུ་དབང་ཕྱུག་ཕུན་སུམ་ཚོགས་ཤིང་མ་ཚང་བ་མེད་པ་ཐོབ་
པར་གྱུར་ཅིག བདག་ཅག་ལ་སོགས་པ་སེམས་ཅན་གང་དག་གཅིག་ལ་གཅིག་
གནོད་སེམས་དང་ལྡན་ཞིང་ཕན་ཚུན་སྲོག་གཅོད་པར་བྱེད་པ་དང་འཐབ་པར་
བྱེད་པ་དེ་དག་ཐམས་ཅད་བླ་ན་མེད་པའི་བྱང་ཆུབ་ཏུ་སངས་རྒྱས་ཀྱི་བར་དུ་ཕན་
ཚུན་ཕ་མ་ལྟར་བྱམས་པ་ལ་གནས་པར་གྱུར་ཅིག བདག་ཅག་ལ་སོགས་པ་
སེམས་ཅན་གང་དག་འདོད་ཆགས་དང་ཞེ་སྡང་གཏི་མུག་གིས་བསྒྲིབས་ཏེ་ཚུལ་
ཁྲིམས་འཆལ་བར་གྱུར་ནས་སྡིག་པ་ཀུན་ཏུ་སྤྱོད་ཅིང་བསླབ་པ་བྲལ་ལ་དད་པས་
བྱིན་པ་ལོངས་སྤྱོད་པས་ངན་སོང་གསུམ་དུ་ལྟུང་ཞིང་སེམས་ཅན་དམྱལ་བར་འགྲོ་
བར་འགྱུར་བ་དེ་དག་ཐམས་ཅད་འཕྲལ་དུ་ལས་ཀྱི་སྒྲིབ་པ་ཐམས་ཅད་ཡོངས་སུ་
བྱང་བར་གྱུར་ཅིག ཉེ་བའི་ཉོན་མོངས་པ་ཐམས་ཅད་དང་བྲལ་བར་གྱུར་ཅིག
བྱང་ཆུབ་ཀྱི་སྙིང་པོ་ལ་ཐུག་གི་བར་དུ་ཚུལ་ཁྲིམས་ཡང་དག་པར་འཛིན་ཅིང་ལུས་
- 354 -



བདེར་གཤེགས་བདུན་གྱི་མཆོད་པའི་ཆོག་སྒྲིག་ཡིད་བཞིན་དབང་རྒྱལ།
དང་ངག་དང་ཡིད་ཀྱི་སྡོམ་པ་ལ་གནས་པར་གྱུར་ཅིག བྱང་ཆུབ་ཀྱི་སེམས་ཡིད་
ལ་བྱེད་པ་དང་མི་འབྲལ་བར་གྱུར་ཅིག ཏདྱ་ཐཱ། སིདྡྷེ་སིདྡྷེ་སུ་སིནྡྷེ་མོ་ཙ་ནི། མོཀྵ་
ནི་མུཀྟི་བི་མུཀྟི། ཨ་མ་ལེ་བི་མ་ལེ་མཾ་ག་ལེ། ཧི་ར་ཎྱ་གབྷེ། རཏྣ་གཉྷེ། སརྦ་ཨརྨ་
སཱ་དྷཱ་ནི། པ་ར་མཱནྠ་སཱ་དྷ་ནི། མ་མྲ་སེ། མཧཱ་མ་ན་སེ། ཨདྷཱ་ཏེ། ཨརྱ་དྷཱ་ཏེ། བྷི་ཏཱ་
བྷ་ཡེ་སུ་པཎེ་བྲཧྥ་གྷོ་ཥ། བྲཧྨ་དྷུ་ཥི་ཏེ། སརྦ་ཨཆེ་ཞུ ཨ་པ་རཱ་ཛི་ཏེ། སརྦ་ཏྲ་ཨ་པྲ་
ཏི་ཧ་ཏི། ཙ་ཏུ ཥཊཱི་བུདྡྷ་ཀོ་ཊི་བྷཱ་ཥི་ཏེ། ན་མཿ སརྦ་ཏ་ཐཱ་ག་ཏཱ་ནི་སྭཱཧཱ། བཅོམ་
ལྡན་འདས་དེ་བཞིན་གཤེགས་པ་གསེར་བཟང་དྲི་མེད་རིན་ཆེན་སྣང་བརྟུལ་
ཞུགས་གྲུབ་པ་དེས་བྱང་ཆུབ་ཀྱི་ཤིང་དྲུང་དུ་བཞུགས་ཏེ། སེམས་ཅན་འདོད་
ཆགས་དང་ཞེ་སྡང་དང་གཏི་མུག་གིས་བསྒྲིབས་པ། ནད་སྣ་ཚོགས་ཀྱིས་གཟིར་བ་
དང་འཆི་བ་དང་དགྲ་དང་དགོན་པས་གནོད་པར་གྱུར་པ། ཚེ་བསྐལ་པར་ཐུབ་
པའི་སེམས་ཅན་དམྱལ་བར་གཞོལ་བའི་སེམས་ཅན་རྣམས་གཟིགས་ནས་དེ་དག་
གི་དོན་དུ་སངས་རྒྱས་ཀྱི་བྱང་ཆུབ་ལ་འགོད་པ་དང་། ལས་ཀྱི་སྒྲིབ་པ་ཐམས་ཅད་
ཟད་པར་བྱ་བའི་ཕྱིར་གཟུངས་སྔགས་ཀྱི་གཞི་གསུངས་པ་འདི་བཟླས་པའི་བྱིན་
གྱིས་བརླབས་ཀྱིས་བདག་ཅག་ལ་སོགས་པ་སེམས་ཅན་ཐམས་ཅད་ཀྱི་མཚམས་
མེད་པ་ལྔ་ལ་སོགས་པ་སྡིག་པ་ཐམས་ཅད་བྱང་བར་གྱུར་ཅིག རེ་བ་ཐམས་ཅད་
ཡོངས་ སུ་ རྫོགས་ པར་གྱུར་ཅིག འཆི་བའི་ཚེ་ཡང་བཅོམ་ལྡན་འདས་གསེར་
བཟང་དྲི་མེད་རིན་ཆེན་སྣང་བརྟུལ་ཞུགས་གྲུབ་པས་དགོངས་པར་གྱུར་ཅིག
ཤི་འཕོས་ནས་ཀྱང་དེ་བཞིན་གཤེགས་པ་གསེར་བཟང་དྲི་མེད་རིན་ཆེན་སྣང་
བརྟུལ་ཞུགས་གྲུབ་པའི་སངས་རྒྱས་ཀྱི་ཞིང་དུ་པདྨའི་སྙིང་པོ་སེངྒེའི་ཁྲི་ལ་བརྫུས་
ཏེ་སྐྱེ་ཞིང་སྐྱེས་མ་ཐག་ཏུ་གཟུངས་དང་ཏིང་ངེ་འཛིན་ལ་སོགས་པ་ཡོན་ཏན་གྱི་
-355 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ཚོགས་ཐམས་ཅད་མངོན་དུ་གྱུར་ཏེ། སྟོན་པ་བླ་ན་མེད་པ་གསེར་བཟང་དྲི་མེད་
རིན་ཆེན་སྣང་བརྟུལ་ཞུགས་གྲུབ་པ་ལ་སོགས་པ་ཕྱོགས་བཅུའི་སངས་རྒྱས་
ཐམས་ཅད་ལས་བཀའ་ལུང་ཡང་དག་པར་ནོད་ཐུགས་མཉེས་པར་བྱེད་ཅིང་སྐད་
ཅིག་སྐད་ཅིག་ལས་སངས་རྒྱས་ཀྱི་ཞིང་ཐམས་ཅད་དུ་ཐོགས་པ་མེད་པར་འཇུག་
པར་གྱུར་ཅིག བཅོམ་ལྡན་གསེར་བཟང་དྲི་མེད་སྣང་བ་ཡིས། །སྔོན་ཚེ་སྨོན་
ལམ་རྣམ་བཞི་བཏབ་བའི་འབྲས། །དཔག་མེད་མཁྱེན་བརྩེ་ནས། ཐོབ་བྱིན་
རློབས། །
བཞི་པ་བདེ་གཤེགས་མྱ་ངན་མེད་མཆོག་ནི། བཅོམ་ ལྡན་ འདས་ དེ་ བཞིན་ གཤེགས་
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མྱ་ངན་མེད་མཆོག་
དཔལ་ལ་གུས་པས་ཕྱག་འཚལ་ལོ། །
མཆོད་དོ་སྐྱབས་ སུ་མཆིའོ། །ལན་བདུན། འཕགས་ པའི་ ཚོགས་ ཞེས་པ་ནས།
རྒྱུར་བསྔོའོ། །དེང་རྒྱལ་བ་སྲས་དང་བཅས་པའི་ཚོགས་གདན་འཛོམ་པའི་སྤྱན་
སྔར་བདེ་བཞིན་གཤེགས་པ་མྱ་ངན་མེད་མཆོག་དཔལ་གྱི་མཚན་ཡིད་ལ་དྲན་ཞིང་
ལན་བདུན་བརྗོད་པ་དང་ཕྱག་འཚལ་ཞིང་མཆོད་པ་ལ་སོགས་པའི་མཐུས་དེ་
བཞིན་གཤེགས་པ་མྱ་ངན་མེད་མཆོག་དཔལ་དེའི་སྔོན་གྱི་སྨོན་ལམ་ཁྱད་པར་
ཅན་དང་མཐུན་པར་བདག་ཅག་ལ་སོགས་པ་སེམས་ཅན་གང་དག་མྱ་ངན་དང་
སྡུག་བསྔལ་བ་དང་ཡིད་མི་བདེ་བ་དང་འཁྲུག་པ་མང་བ་དང་སྡུག་བསྔལ་རྣམ་པ་
སྣ་ཚོགས་མྱོང་བ་དེ་དག་ཐམས་ཅད་གྱིས་མྱ་ངན་དང་སྡུག་བསྔལ་བ་དང་ཡིད་མི་
བདེ་བ་དང་འཁྲུག་པ་མང་བ་དེ་དག་རབ་ཏུ་ཞི་བར་གྱུར་ཅིག སུ་ཡང་སྡུག་པ་དང་
བྲལ་བའི་སྡུག་བསྔལ་མྱོང་བར་མ་འགྱུར་ཅིག ཚེ་རིང་བར་གྱུར་ཅིག བདག་
- 356 -



བདེར་གཤེགས་བདུན་གྱི་མཆོད་པའི་ཆོག་སྒྲིག་ཡིད་བཞིན་དབང་རྒྱལ།
ཅག་ལ་སོགས་པ་སེམས་ཅན་གང་དག་སྡིག་པ་མི་དགེ་སྣ་ཚོགས་བྱས་ཏེ་མནར་
མེད་པའི་སེམས་ཅན་དམྱལ་བ་ཆེན་པོ་མུན་པ་མུན་ནག་ཆེན་པོ་ཅན་དུ་སྐྱེ་བར་
འགྱུར་བའམ་སྐྱེས་པ་དེ་དག་ལ་དེ་བཞིན་གཤེགས་པ་མྱ་ངན་མེད་མཆོག་དཔལ་
གྱི་སྐུ་ལས་འོད་ཟེར་གྱི་སྣང་བ་བྱུང་བས་རེག་ཅིང་མཐོང་བར་གྱུར་ཏེ་དེ་མ་ཐག་ཏུ་
སྡིག་པ་ཐམས་ཅད་བྱང་ནས་སེམས་ཅན་དམྱལ་བའི་སྡུག་བསྔལ་དེ་དག་ཐམས་
ཅད་ལས་ཡོངས་སུ་ཐར་བར་གྱུར་ཅིག སྡུག་བསྔལ་གྱི་ཚོར་བ་མྱོང་བ་དེ་དག་
ཐམས་ཅད་རྒྱུན་ཆད་པར་འགྱུར་ཅིག བྱང་ཆུབ་ཀྱི་སྙིང་པོ་ལ་ཐུག་གི་བར་དུ་ལྷ་
དང་མིའི་བདེ་བ་མྱོང་བར་འགྱུར་ཅིག བདག་ཅག་ལ་སོགས་པ་སེམས་ཅན་གང་
དག་སྔོན་སྡིག་པ་མི་དགེ་བ་བགྱིས་ཏེ་གཞན་གྱི་རྫས་འཕྲོག་པས་དབུལ་པོ་དམན་
པའི་ཁྱིམ་དུ་སྐྱེས་ནས་གོས་དང་བཟའ་བ་དང་བཏུང་བ་དང་མལ་ཆ་དང་རྒྱུན་མི་
བདོག་པ་དང་། གྲང་བ་དང་ཚ་བའི་སྡུག་བསྔལ་མྱོང་བ་དང་བཀྲེས་པ་དང་སྐོམ་
པས་ལུས་གཟིར་ཅིང་མདོག་ངན་པར་གྱུར་པ་དེ་དག་བྱང་ཆུབ་ཀྱི་མཐར་ཐུག་གི་
བར་དུ་བགོ་བ་དང་བཟའ་བ་དང་བཏུང་བ་དང་མལ་ཆ་ཐམས་ཅད་ལ་ལོངས་སྤྱོད་
པར་གྱུར་ཅིག ལུས་ལ་ལྷའི་ལུས་ཀྱི་ཁ་དོག་གིས་བརྒྱན་པར་གྱུར་ཅིག
བདག་ཅག་ལ་སོགས་པ་སེམས་ཅན་གང་དག་གནོད་སྦྱིན་དང་སྲིན་པོ་དང་འབྱུང་
པོ་དང་ཤ་ཟ་རྣམས་ཀྱིས་གཙེས་ཤིང་མདངས་ཕྲོགས་ཏེ་ནད་ཀྱི་སྡུག་བསྔལ་སྣ་
ཚོགས་མྱོང་བ་དེ་དག་བྱང་ཆུབ་ཀྱི་མཐར་ཐུག་གི་བར་དུ་གནོད་སྦྱིན་དང་སྲིན་པོ་
དང་འབྱུང་པོ་དང་ཤ་ཟ་རྣམས་ཀྱིས་གཙེས་ཤིང་མདངས་ཕྲོགས་པ་ཐམས་ཅད་
རབ་ཏུ་ཞི་ཞིང་བྱམས་པ་ལ་གནས་པར་གྱུར་ཅིག ནད་ཀྱི་སྡུག་བསྔལ་སྣ་ཚོགས་
ལས་ཡོངས་སུ་ཐར་བར་གྱུར་ཅིག འདི་ནས་ཤི་འཕོས་ནས་ཀྱང་དེ་བཞིན་
གཤེགས་པ་མྱ་ངན་མེད་མཆོག་དཔལ་གྱི་སངས་རྒྱས་ཀྱི་ཞིང་དུ་པདྨའི་སྙིང་པོ་
- 357 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
སེངྒེའི་ཁྲི་ལ་བརྫུས་ཏེ་སྐྱེ་ཞིང་སྐྱེས་མ་ཐག་ཏུ་གཟུངས་དང་ཏིང་ངེ་འཛིན་ལ་
སོགས་པ་ཡོན་ཏན་གྱི་ཚོགས་ཐམས་ཅད་མངོན་དུ་གྱུར་ཏེ། སྟོན་པ་བླ་ན་མེད་པ་
མྱ་ངན་མེད་མཆོག་དཔལ་ལ་སོགས་ལ་ཕྱོགས་བཅུའི་སངས་རྒྱས་ཐམས་ཅད་
ལས་བཀའ་ལུང་ཡང་དག་པར་ནོད་ཐུགས་མཉེས་པར་བྱེད་ཅིང་སྐད་ཅིག་སྐད་
ཅིག་ལ་སངས་རྒྱས་ཀྱི་ཞིང་ཐམས་ཅད་དུ་ཐོགས་པ་མེད་པར་འཇུག་པར་གྱུར་
ཅིག བཅོམ་ལྡན་མྱ་ངན་མེད་མཆོག་རྒྱལ་པོ་ཡིས། །སྔོན་ཚེ་སྨོན་ལམ་རྣམ་བཞི་
བཏབ་པའི་འབྲས། །དཔག་མེད་ནས་བྱིན་རློབས། །
ལྔ་པ་བདེ་གཤེགས་ཆོས་བསྒྲགས་རྒྱ་མཚོ་ནི། བཅོམ་ལྡན་འདས་དེ་བཞིན་གཤེགས་པ་
དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཆོས་བསྒྲགས་རྒྱ་མཚོའི་
དབྱངས་ ལ་ ཕྱག་ འཚལ་ ལོ། །མཆོད་དོ་སྐྱབས་ སུ་ མཆིའོ། །ལན་བདུན། འཕགས་
པའི་ཚོགས་ཞེས་པ་ནས། རྒྱུར་བསྔོའོ། །དེང་ རྒྱལ་བ་སྲས་དང་བཅས་པའི་ཚོགས་
གདན་ འཛོམ་ པའི་ སྤྱན་ སྔར་ དེ་ བཞིན་ གཤེགས་ པ་ ཆོས་ བསྒྲགས་རྒྱ་ མཚོའི་
དབྱངས་ཀྱི་མཚན་ཐོས་ཏེ་ཡིད་ལ་དྲན་ཞིང་ལན་བདུན་བརྗོད་དེ་ཕྱག་འཚལ་ཞིང་
མཆོད་པ་ལ་སོགས་པའི་མཐུས། དེ་བཞིན་གཤེགས་པ་ཆོས་བསྒྲགས་རྒྱ་མཚོའི་
དབྱངས་དེའི་སྔོན་གྱི་སྨོན་ལམ་ཁྱད་པར་ཅན་དང་མཐུན་པར་བདག་ཅག་ལ་
སོགས་པ་སེམས་ཅན་གང་དག་ལོག་པར་ལྟ་བ་ཅན་གྱི་ཁྱིམ་དུ་སྐྱེས་པས་སངས་
རྒྱས་དང་ཆོས་དང་དགེ་འདུན་ལ་མ་དད་པ་བྱང་ཆུབ་ཀྱི་སེམས་ཡིད་ལ་བྱེད་པ་
ལས་རིང་དུ་གྱུར་པ་དེ་དག་ལས་ཀྱི་སྒྲིབ་པ་དེ་ཟད་པར་གྱུར་ནས་བྱང་ཆུབ་ཀྱི་
མཐར་ཐུག་གི་བར་དུ་ཡང་དག་པའི་ལྟ་བ་ཅན་དུ་གྱུར་ཅིག སངས་རྒྱས་དང་ཆོས་
དང་དགེ་འདུན་ལ་དད་པ་མི་ཕྱེད་པ་དང་ལྡན་པར་གྱུར་ཅིག བྱང་ཆུབ་ཀྱི་སེམས་
ཡིད་ལ་བྱེད་པ་ལས་ཕྱིར་མི་ལྡོག་པར་གྱུར་ཅིག བདག་ཅག་ལ་སོགས་པ་སེམས་
- 358 -



བདེར་གཤེགས་བདུན་གྱི་མཆོད་པའི་ཆོག་སྒྲིག་ཡིད་བཞིན་དབང་རྒྱལ།
ཅན་གང་དག་གང་ན་སངས་རྒྱས་ཀྱི་སྒྲ་མི་གྲགས་པ། ཆོས་ཀྱི་སྒྲ་མི་གྲགས་པ།
དགེ་འདུན་གྱི་སྒྲ་མི་གྲགས་པ། ཡུལ་མཐའ་འཁོབ་ཏུ་སྐྱེས་ཏེ་མི་དགེ་བའི་བཤེས་
གཉེན་གྱི་རྒྱུས་སྡིག་པའི་ལས་བྱེད་པ་དེ་དག་དེ་ནས་ཤི་འཕོས་ནས་ངན་སོང་
གསུམ་དུ་ལྟུང་ཞིང་དགེ་བའི་ཆོས་རྣམས་ལས་ཉམས་པར་འགྱུར་བ་དེ་དག་ལ་དེ་
བཞིན་གཤེགས་པ་ཆོས་བསྒྲགས་རྒྱ་མཚོའི་དབྱངས་ཀྱི་མཚན་རྣ་ལམ་དུ་གྲགས་
པར་གྱུར་ཏེ་ཆོས་ཀྱི་སྤྲིན་དང་རྒྱ་མཚོའི་སྒྲ་འབྱུང་བར་གྱུར་ཅིག དེ་དག་གིས་ཆོས་
ཀྱི་སྒྲ་དེ་ཐོས་ནས་སྔོན་གྱི་ལས་ཟད་པར་གྱུར་ཏེ་བྱང་ཆུབ་ཀྱི་མཐར་ཐུག་གི་བར་
དུ་བྱང་ཆུབ་ཀྱི་སེམས་ཡིད་ལ་བྱེད་པ་དང་མི་འབྲལ་བར་གྱུར་ཅིག བདག་ཅག་
ལ་སོགས་པ་སེམས་ཅན་གང་དག་གོས་དང་རྒྱན་དང་སྤོས་དང་ཕྲེང་བ་དང་བྱུག་
པ་དང་མལ་ཆ་དང་ན་བའི་གསོལ་སྨན་དང་བྲལ་ཞིང་མི་ལྡན་པའི་དབང་གིས་
སྡུག་བསྔལ་མྱོང་ཞིང་སྡིག་པའི་ལས་བྱེད་པ་དེ་དག་གོས་དང་རྒྱན་དང་སྤོས་དང་
ཕྲེང་བ་དང་བྱུག་པ་དང་མལ་ཆ་དང་ན་བའི་གསོལ་སྨན་དང་ལོངས་སྤྱོད་རྣམས་
བསམས་མ་ཐག་ཏུ་འབྱུང་ཞིང་མི་ལྡན་པ་མེད་པར་གྱུར་ཅིག བྱང་ཆུབ་ཀྱི་མཐར་
ཐུག་གི་བར་དུ་སུ་ཡང་ཅི་དང་ཡང་མི་ལྡན་པ་མེད་པར་གྱུར་ཅིག བདག་ཅག་ལ་
སོགས་པ་སེམས་ཅན་གང་དག་སྔོན་གྱི་ལས་ཀྱི་རྣམ་པར་སྨིན་པས་ཕན་ཚུན་
འཐབ་མོ་དང་འཐབ་པ་དང་རྩོད་པ་དང་འགྱེད་པར་གྱུར་ཏེ་གཅིག་ལ་གཅིག་
གནོད་པར་བྱ་བ་དང་། གསད་པར་བྱ་བའི་ཕྱིར་རྟུལ་བ་མཚོན་དང་མདའ་དང་
དབྱིག་པ་དག་གིས་བསྣུན་ཏེ་སྡུག་བསྔལ་བར་གྱུར་པ་དེ་དག་མདའ་དང་མཚོན་
དང་དབྱིག་པ་ལ་སོགས་པ་ལས་སླར་ལོག་པར་གྱུར་ཅིག ཕྱིར་ཕྱོགས་པར་གྱུར་
ཅིག དགྲ་ཐམས་ཅད་ཀྱང་བྱམས་པ་ལ་གནས་པར་གྱུར་ཅིག སུའི་སྲོག་གི་
དབང་པོ་ཡང་འགག་པར་མ་གྱུར་ཅིག བྱང་ཆུབ་ཀྱི་མཐར་ཐུག་གི་བར་དུ་རང་
- 359 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།།
རང་གི་རྫས་དང་ལོངས་སྤྱོད་དང་དབང་ཕྱུག་དག་གིས་ཆོག་ཤེས་པར་གྱུར་ཅིག
འདི་ནས་ཤི་འཕོས་ནས་ཀྱང་དེ་བཞིན་གཤེགས་པ་ཆོས་བསྒྲགས་རྒྱ་མཚོའི་
དབྱངས་ཀྱི་སངས་རྒྱས་ཀྱི་ཞིང་དུ་པདྨའི་སྙིང་པོ་སེངྒེའི་ཁྲི་ལ་བརྫུས་ཏེ་སྐྱེ་ཞིང་
སྐྱེས་མ་ཐག་ཏུ་གཟུངས་དང་ཏིང་ངེ་འཛིན་ལ་སོགས་པ་ཡོན་ཏན་གྱི་ཚོགས་
ཐམས་ཅད་མངོན་དུ་གྱུར་ཏོ། །སྟོན་པ་བླ་ན་མེད་པ་ཆོས་བསྒྲགས་རྒྱ་མཚོའི་
དབྱངས་ལ་སོགས་པ་ཕྱོགས་བཅུའི་སངས་རྒྱས་ཐམས་ཅད་ལས་བཀའ་ལུང་ཡང་
དག་པར་ནོད་ཐུགས་མཉེས་པར་བྱེད་ཅིང་སྐད་ཅིག་སྐད་ཅིག་ལ་སངས་རྒྱས་ཀྱི་
ཞིང་ཐམས་ཅད་དུ་ཐོགས་པ་མེད་པར་འཇུག་པར་གྱུར་ཅིག བཅོམ་ལྡན་ཆོས་
བསྒྲགས་རྒྱ་མཚོ་དབྱངས་མཆོག་གིས། །སྔོན་ཚེ་སྨོན་ལམ་རྣམ་བཞི་བཏབ་པའི་
འབྲས། །དཔག་མེད་ནས། བྱིན་རློབས། །
དྲུག་པ་བདེ་གཤེགས་མངོན་མཁྱེན་རྒྱལ་པོ་ནི། བཅོམ་ ལྡན་འདས་དེ་བཞིན་གཤེགས་
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཆོས་རྒྱ་མཚོ་མཆོག་གི་
བློས་རྣམ་པར་རོལ་པས་མངོན་པར་མཁྱེན་པ་ལ་ཕྱག་འཚལ་ལོ། ། མཆོད་དོ་
སྐྱབས་སུ་མཆིའོ། །ལན་བདུན། འཕགས་ པའི་ཚོགས་ ཞེས་པ་ནས། རྒྱུར་བསྔོའོ། །དེང་
རྒྱལ་བ་ སྲས་ དང་ བཅས་ པའི་ཚོགས་ གདན་འཛོམ་པའི་སྤྱན་སྔར་དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཆོས་རྒྱ་མཚོ་
མཆོག་གི་བློས་རྣམ་པར་རོལ་པས་མངོན་པར་མཁྱེན་པའི་མཚན་ཐོས་ཏེ་ཡིད་ལ་
དྲན་ཞིང་ལན་བདུན་བརྗོད་དེ་ཕྱག་འཚལ་ཞིང་མཆོད་པ་ལ་སོགས་པའི་མཐུས།
དེ་བཞིན་གཤེགས་པ་ཆོས་རྒྱ་མཚོ་མཆོག་གི་བློས་རྣམ་པར་རོལ་པས་མངོནཔར་
མཁྱེན་པ་དེའི་སྔོན་གྱི་སྨོན་ལམ་ཁྱད་པར་ཅན་དང་མཐུན་པར་བདག་ཅག་ལ་
སོགས་པ་སེམས་ཅན་གང་དག་ཞིང་ལས་དང་ས་བོན་འདེབས་པ་དང་ཚོང་བྱེད་པ་
- 360-



བདེར་གཤེགས་བདུན་གྱི་མཆོད་པའི་ཆོག་སྒྲིག་ཡིད་བཞིན་དབང་རྒྱལ།
དང་། འཐབ་མོ་དང་རྩོད་པ་ལ་སོགས་པ་སྡིག་པའི་ལས་བྱེད་པ་དེ་དག་ཐམས་
ཅད་བསམ་མ་ཐག་ཏུ་འཚོག་ཆས་ཐམས་ཅད་འབྱོར་བར་གྱུར་ཅིག གནོད་
སེམས་ མེད་ པར་ གྱུར་ ཅིག རྟག་ཏུ་ དགེ་ བའི་ ཆོས་ བྱེད་ པར་ གྱུར་ ཅིག
བདག་ཅག་ལ་སོགས་པ་སེམས་ཅན་གང་དག་མི་དགེ་བ་བཅུའི་ལས་ཀྱི་ལམ་ཡང་
དག་པར་བླངས་པས་སེམས་ཅན་དམྱལ་བར་འགྲོ་བར་འགྱུར་བ་དེ་དག་ཐམས་
ཅད་དགེ་བ་བཅུའི་ལས་ཀྱི་ལམ་དང་ལྡན་པར་གྱུར་ཅིག སེམས་ཅན་གང་ཡང་
དམྱལ་བར་འགྲོ་བར་མ་གྱུར་ཅིག བདག་ཅག་ལ་སོགས་པ་སེམས་ཅན་གང་དག་
གཞན་གྱི་དབང་དུ་སོང་སྟེ་ཆད་པས་བཅད་པ་དང་བཅིང་བ་དང་བརྡེག་པ་དང་གོ་
རར་གཞུག་པ་དང་གསད་པའི་འོས་སུ་གྱུར་པ་དེ་དག་ཐམས་ཅད་བྱང་ཆུབ་ཀྱི་
མཐར་ཐུག་གི་བར་དུ་བཅིང་བ་དང་བརྡེག་པ་ལ་སོགས་པ་ལས་ཐར་བར་གྱུར་
ཅིག བླ་ན་མེད་པའི་རང་དབང་ཕུན་སུམ་ཚོགས་པ་དང་ལྡན་པར་གྱུར་ཅིག
བདག་ཅག་ལ་སོགས་པ་སེམས་ཅན་གང་དག་ཚེ་ཐུང་བར་འགྱུར་བའི་སྡིག་པ་མི་
དགེ་བ་སྣ་ཚོགས་བྱས་ཏེ་འཆི་བར་འགྱུར་བ་དེ་དག་ཐམས་ཅད་སྡིག་པའི་ལས་
ཐམས་ཅད་ཡོངས་སུ་བྱང་སྟེ་ཚེ་རིང་ཞིང་དུས་མ་ཡིན་པར་འཆི་བར་འགྱུར་བས་
ནམ་ཡང་འགའ་ཡང་འཆི་བར་མ་གྱུར་ཅིག འཆི་ཁར་ཡང་དེ་བཞིན་གཤེགས་པ་
ཆོས་རྒྱ་མཚོ་མཆོག་གིས་བློས་རྣམ་པར་རོལ་པས་མངོན་པར་མཁྱེན་པའི་མཚན་
རྣ་ལམ་དུ་གྲགས་ཅིང་རྗེས་སུ་དྲན་ནས་བདེ་འགྲོ་མཐོ་རིས་ཀྱི་འཇིག་རྟེན་དུ་སྐྱེ་
བར་གྱུར་ཅིག བྱང་ཆུབ་ཀྱི་མཐར་ཐུག་གི་བར་དུ་ལྷ་དང་མིའི་བདེ་བ་མྱོང་བར་
གྱུར་ཅིག འདི་ནས་ཤི་འཕོས་ནས་ཀྱང་བཅོམ་ལྡན་འདས་དེ་བཞིན་གཤེགས་པ་
དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཆོས་རྒྱ་མཚོ་མཆོག་གི་བློས་
རྣམ་པར་རོལ་པས་མངོན་པར་མཁྱེན་པའི་སངས་རྒྱས་ཀྱི་ཞིང་དུ་པདྨའི་སྙིང་པོ་
- 361 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
སེངྒེའི་ཁྲི་ལ་བརྫུས་ཏེ་སྐྱེ་ཞིང་སྐྱེས་མ་ཐག་ཏུ་གཟུངས་དང་ཏིང་ངེ་འཛིན་ལ་
སོགས་པ་ཡོན་ཏན་གྱི་ཚོགས་ཐམས་ཅད་མངོན་དུ་གྱུར་ཏེ། སྟོན་པ་བླ་ན་མེད་པ་
ཆོས་རྒྱ་མཚོ་མཆོག་གི་བློས་རྣམ་པར་རོལ་བས་མངོན་པར་མཁྱེན་པ་ལ་སོགས་པ་
ཕྱོགས་བཅུའི་སངས་རྒྱས་ཐམས་ཅད་ལས་བཀའ་ལུང་ཡང་དག་པར་ནོད་ཐུགས་
མཉེས་པར་བྱེད་ཅིང་སྐད་ཅིག་སྐད་ཅིག་ལ་སངས་རྒྱས་ཀྱི་ཞིང་ཐམས་ཅད་དུ་
ཐོགས་པ་མེད་པར་འཇུག་ པར་གྱུར་ཅིག བཅོམ་ལྡན་ཆོས་ཀྱི་རྒྱལ་པོ་མངོན་
མཁྱེན་གྱིས། །སྔོན་ཚེ་སྨོན་ལམ་རྣམ་བཞི་བཏབ་པའི་འབྲས། །དཔག་མེད་ནས།
བྱིན་རློབས། །
བདུན་པ་བདེ་གཤེགས་སྨན་གྱི་བླ་མ་ནི། བཅོམ་ལྡན་འདས་དེ་བཞིན་གཤེགས་ པ་
དགྲ་བཅོམ་པ་ཡང་དག་པར་པའི་རྫོགས་པའི་སངས་རྒྱས་སྨན་གྱི་བླ་བཻ་ཌཱུརྱའི་
འོད་ཀྱི་རྒྱལ་པོ་ལ་གུས་པས་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །ལན་
བདུན། འཕགས་པའི་ཚོགས་ཞེས་པ་ནས། རྒྱུར་བསྔོའོ། །དེང་རྒྱལ་བ་སྲས་དང་བཅས་
པའི་ཚོགས་གདན་འཛོམ་པའི་སྤྱན་སྔར་དེ་བཞིན་གཤེགས་པ་སྨན་གྱི་བླ་བེ་
ཌཱུརྱའི་འོད་ཀྱི་རྒྱལ་པོའི་མཚན་ཐོས་ཏེ་ཡིད་ལ་དྲན་ཞིང་ལན་བདུན་བརྗོད་དེ་
ཕྱག་འཚལ་ཞིང་མཆོད་པ་ལ་སོགས་པའི་མཐུས། དེ་བཞིན་གཤེགས་པ་སྨན་གྱི་
བླ་བཻ་ཌཱུརྱའི་འོད་ཀྱི་རྒྱལ་པོ་དེའི་སྔོན་གྱི་སྨོན་ལམ་ཁྱད་པར་ཅན་དང་མཐུན་པར་
བདག་ཅག་ལ་སོགས་པ་སེམས་ཅན་ཐམས་ཅད་སྐྱེས་བུ་ཆེན་པོའི་མཚན་སུམ་ཅུ་
རྩ་གཉིས་དང་དཔེ་བྱད་བཟང་པོ་བརྒྱད་ཅུས་ལེགས་པར་བརྒྱན་པར་གྱུར་ཏེ་
བདག་ཅི་འདྲ་བ་དེ་བཞིན་དུ་སེམས་ཅན་ཐམས་ཅད་ཀྱང་དེ་འདྲ་བར་གྱུར་ཅིག
ལུས་ཀྱི་འོད་ཟེར་གྱིས་འཇིག་རྟེན་གྱི་ཁམས་གྲངས་མེད་པ་དཔག་གིས་མི་ལང་བ་
དག་ལྷམ་མེ་ལྷན་ནེ་ལྷང་ངེར་གྱུར་ཅིག ལུས་ནོར་བུ་རིན་པོ་ཆེའི་བཻ་ཌཱུརྱ་ཅི་འདྲ་
- 362 -



བདེར་གཤེགས་བདུན་གྱི་མཆོད་པའི་ཆོག་སྒྲིག་ཡིད་བཞིན་དབང་རྒྱལ།
བ་དེ་འདྲ་བར་ཕྱི་ནང་ཤིན་ཏུ་ཡོངས་སུ་དག་པ་དང་དྲི་མ་མེད་ལ་འོད་གསལ་བ་
དང་ཁོ་ལག་ཡངས་ཤིང་ཆེ་བ་དང་དཔལ་དང་གཟི་བརྗིད་འབར་བ་དང་ལེགས་
པར་གནས་པ་དང་ཉི་མ་དང་ཟླ་བ་བས་ལྷག་པའི་འོད་ཟེར་གྱི་དྲ་བ་རྣམས་ཀྱིས་
ལེགས་པར་བརྒྱན་པར་གྱུར་ཅིག དེ་བཞིན་གཤེགས་པ་སྨན་གྱི་བླ་བཻ་ཌཱུརྱའི་འོད་
ཀྱི་རྒྱལ་པོ་ཅི་འདྲ་བ་དེ་འདྲ་བར་གྱུར་ཏེ་སེམས་ཅན་གང་དག་འཇིག་རྟེན་གྱི་བར་
དག་ཏུ་སྐྱེས་པ་དག་དང་གང་དག་ཡང་མིའི་འཇིག་རྟེན་འདི་ན་མཚན་མོ་མུན་ནག་
གི་ནང་ན་ཕྱོགས་ཐ་དད་པར་འགྲོ་བ་དེ་དག་ཐམས་ཅད་བདག་གི་འོད་ཀྱིས་
ཕྱོགས་དགའ་མགུར་འགྲོ་ཞིང་ལས་རྣམས་ཀྱང་བྱེད་པར་གྱུར་ཅིག དེ་བཞིན་
གཤེགས་པ་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་དེའི་ཤེས་རབ་དང་ཐབས་དཔག་
ཏུ་མེད་པས་བདག་ཅག་ལ་སོགས་པ་སེམས་ཅན་གྱི་ཁམས་དཔག་གིས་མི་ལང་བ་
དག་ལོངས་སྤྱོད་ཟད་མི་ཤེས་པ་དང་ལྡན་པར་གྱུར་ཏེ་སུ་ཡང་ཅིས་ཀྱང་བྲེལ་བ་
མེད་པར་གྱུར་ཅིག བདག་ཅག་ལ་སོགས་པ་སེམས་ཅན་གང་དག་ལམ་ངན་པར་
ཞུགས་པ་དང་ཉན་ཐོས་དང་རང་སངས་རྒྱས་ཀྱི་ལམ་དུ་ཞུགས་པ་དེ་དག་ཐམས་
ཅད་ཐེག་པ་ཆེན་པོ་བླ་ན་མེད་པའི་ལམ་ལ་ཞུགས་པར་གྱུར་ཅིག བདག་ཅག་ལ་
སོགས་པ་སེམས་ཅན་ཐམས་ཅད་བྱང་ཆུབ་ཀྱི་མཐར་ཐུག་གི་བར་དུ་སྡོམ་པ་
གསུམ་གྱིས་བསྡམས་པ་དང་ཚུལ་ཁྲིམས་ཉམས་པ་མེད་པར་གྱུར་ཅིག སུ་ཡང་
ཚུལ་ཁྲིམས་ལོག་པར་ཞུགས་ཏེ་ངན་འགྲོར་འགྲོ་བར་མ་གྱུར་ཅིག བདག་ཅག་ལ་
སོགས་པ་སེམས་ཅན་གང་དག་ལུས་ངན་པ་དང་དབང་པོ་མ་ཚང་བ་དང་མདོག་
མི་སྡུག་པ་དང་བེམ་པོ་དང་ཡན་ལག་སྐྱོན་ཅན་དང་སྒྱུར་པོ་དང་ཤ་བཀྲ་ཅན་དང་
ཞར་བ་དང་ལོང་བ་དང་འོན་པ་དང་སྨྱོན་པ་དང་ལུས་ལ་ནད་ཀྱིས་བཏབ་པ་དེ་
དག་ཐམས་ཅད་ལས་ཀྱི་སྒྲིབ་པ་ཐམས་ཅད་བྱང་ནས་ཐམས་ཅད་དབང་པོ་ཚང་
- 363 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ཞིང་ཡན་ལག་ཡོངས་སུ་རྫོགས་པར་གྱུར་ཅིག བདག་ཅག་ལ་སོགས་པ་
སེམས་ཅན་གང་དག་ནད་སྣ་ཚོགས་ཀྱིས་གཟིར་བ་སྐྱབས་མེད་པ་མགོན་མེད་པ།
འཚོག་ཆས་དང་སྨན་མི་བདོག་པ། དཔུང་གཉེན་མེད་པ། དབུལ་བ་སྡུག་བསྔལ་
བ་དེ་དག་གི་ནད་ཐམས་ཅད་རབ་ཏུ་ཞི་བར་གྱུར་ཅིག བྱང་ཆུབ་ཀྱི་མཐར་ཐུག་གི་
བར་དུ་ནད་མེད་ཅིང་གནོད་པ་མེད་པ་དང་ཡོ་བྱད་ཕུན་སུམ་ཚོགས་པ་ལ་གནས་
པར་གྱུར་ཅིག བུད་མེད་གང་དག་བུད་མེད་ཀྱི་སྐྱོན་བརྒྱད་དག་གིས་ཀུན་ནས་
ཉོན་མོངས་པར་གྱུར་པ་བུད་མེད་ཀྱི་དངོས་པོ་ལ་མི་དགའ་བ། བུད་མེད་ཀྱི་སྐྱེ་
གནས་ལས་ཐར་བར་འདོད་པ་དེ་དག་ཐམས་ཅད་བུད་མེད་ཀྱི་དངོས་པོ་ལས་
ལོག་པར་གྱུར་ཅིག བྱང་ཆུབ་ཀྱི་མཐར་ཐུག་གི་བར་དུ་སྐྱེས་པའི་དབང་པོ་དང་
ལྡན་པར་གྱུར་ཅིག བདག་ཅག་ལ་སོགས་པ་སེམས་ཅན་ཐམས་ཅད་བདུད་ཀྱི་
ཞགས་པ་ལས་ཡོངས་སུ་ཐར་བར་གྱུར་ཅིག ལྟ་བ་ཐ་དད་པ་མི་མཐུན་པ་ཟིང་
ཟིང་བས་མི་མཐུན་པ་དག་སྤངས་ཏེ་ཡང་དག་པའི་ལྟ་བ་ལ་གནས་པར་གྱུར་ཅིག
བྱང་ཆུབ་ཀྱི་སྤྱོད་པ་རླབས་པོ་ཆེ་ཡོངས་སུ་རྫོགས་པར་གྱུར་ཅིག བདག་ཅག་ལ་
སོགས་པ་སེམས་ཅན་གང་སུ་དག་རྒྱལ་པོའི་འཇིགས་པས་སྐྲག་པ་དང་། གང་
དག་བཅིང་བ་དང་བརྡེག་པ་དང་གོ་རར་གཞུག་པ་དང་གསད་པར་འོས་པ་རྒྱུ་དུ་
མས་ཀུན་ཏུ་གཙེས་པ། ང་རྒྱལ་དང་བྲལ་བ་ལུས་དང་ངག་དང་སེམས་སྡུག་
བསྔལ་གྱིས་ཉན་པ་དེ་དག་བདག་གི་བསོད་ནམས་ཀྱི་མཐུས་གནོད་པ་ཐམས་
ཅད་ལས་ཡོངས་སུ་ཐར་བར་གྱུར་ཅིག བདག་ཅག་ལ་སོགས་པ་སེམས་ཅན་གང་
དག་བཀྲེས་པ་དང་སྐོམ་པའི་མེ་རབ་ཏུ་འབར་བ། ཁ་ཟས་འཚོལ་བ་ལ་རབ་ཏུ་
བརྩོན་པ་སྡིག་པའི་ལས་བྱེད་པ་དེ་དག་བདག་གིས་ཁ་དོག་དང་དྲི་དང་རོར་ལྡན་
པའི་བཟའ་བཏུང་གིས་ཚིམ་པར་བྱས་ཏེ། ཕྱིས་ཆོས་ཀྱི་རོས་ཤིན་ཏུ་བདེ་བ་ལ་
- 364 -



བདེར་གཤེགས་བདུན་གྱི་མཆོད་པའི་ཆོག་སྒྲིག་ཡིད་བཞིན་དབང་རྒྱལ།
འགོད་པར་གྱུར་ཅིག བདག་ཅག་ལ་སོགས་པ་སེམས་ཅན་གང་དག་སྒྲེན་མོ་བགོ་
བ་མེད་པ་དབུལ་བ་སྡུག་བསྔལ་བ་གྲང་བ་དང་ཚ་བ་དང་སྦྲང་བུ་དང་ཤ་སྦྲང་དག་
གིས་ཉིན་མཚན་དུ་སྡུག་བསྔལ་གྱི་ཚོར་བ་མྱོང་བ་དེ་དག་བདག་གི་གོས་ཡོངས་སུ་
སྤྱད་པར་འོས་པ། ཚོན་སྣ་ཚོགས་སུ་ཁ་བསྒྱུར་བ་དག་དང་རིན་པོ་ཆེའི་རྒྱན་དང་
སྤྱད་པ་དང་ཕྲེང་བ་དང་བྱུག་པ་དང་རོལ་མོའི་སྒྲ་དང་སིལ་སྙན་དང་། ཕེག་རྡོབ་
པ་རྣམས་ཀྱིས་སེམས་ཅན་ཐམས་ཅད་ཀྱི་བསམ་པ་ཐམས་ཅད་ཡོངས་སུ་རྫོགས་
པར་གྱུར་ཅིག འཕགས་པ་དགྱེས་པའི་ཚུལ་ཁྲིམས་ཀྱི་དགའ་བ་དང་ལྡན་པར་
གྱུར་ཅིག ཉོན་མོངས་པའི་གདུང་བས་མི་བརྫི་བར་རྣམ་པར་གྲོལ་བའི་བདེ་བ་ལ་
གནས་པར་གྱུར་ཅིག འདི་ནས་ཤིས་འཕོས་ནས་ཀྱང་དེ་བཞིན་གཤེགས་པ་སྨན་
གྱི་བླ་བཻ་ཌཱུརྱའི་འོད་ཀྱི་རྒྱལ་པོའི་སངས་རྒྱས་ཀྱི་ཞིང་དུ་པདྨའི་སྙིང་པོ་སེངྒེའི་ཁྲི་
ལ་བརྫུས་ཏེ་སྐྱེ་ཞིང་སྐྱེས་མ་ཐག་ཏུ་གཟུངས་དང་ཏིང་ངེ་འཛིན་པ་ལ་སོགས་པ་
ཡོན་ཏན་གྱི་ཚོགས་ཐམས་ཅད་མངོན་དུ་གྱུར་ཏེ། སྟོན་པ་བླ་ན་མེད་པ་སྨན་གྱི་བླ་
བེ་ཌཱུརྱའི་འོད་ཀྱི་རྒྱལ་པོ་ལ་སོགས་པ་ཕྱོགས་བཅུའི་སངས་རྒྱས་ཐམས་ཅད་ལས་
བཀའ་ལུང་ཡང་དག་པར་ནོད་ཐུགས་མཉེས་པར་བྱེད་ཅིང་སྐད་ཅིག་སྐད་ཅིག་ལ་
སངས་རྒྱས་ཀྱི་ཞིང་ཐམས་ཅད་དུ་ཐོགས་པ་མེད་པར་འཇུག་པར་འགྱུར་ཅིག
བཅོམ་ལྡན་སྨན་བླ་བཻ་ཌཱུརྱ་འོད་ཀྱིས། །སྔོན་ཚེ་སྨོན་ལམ་བཅུ་གཉིས་བཏབ་པའི་
འབྲས། །དཔག་མེད་ནས། བྱིན་རློབས། །
བརྒྱད་པ་བདེ་གཤེགས་ཤཱཀྱའི་རྒྱལ་པོ་ནི། སྟོན་ པ་ བཅོམ་ ལྡན་ འདས་ དེ་ བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དཔལ་རྒྱལ་བ་
ཤཱཀྱ་ཐུབ་པ་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །ལན་བདུན། འཕགས་
པའི་ཚོགས་ ཞེས་པ་ནས། རྒྱུར་བསྔོའོ། །དེང་རྒྱལ་བ་སྲས་དང་བཅས་པའི་ཚོགས་
- 365 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
གདན་འཛོམ་པའི་སྤྱན་སྔར་དེ་བཞིན་གཤེགས་པ་ཤཱཀྱ་ཐུབ་པའི་མཚན་ཡིད་ལ་
དྲན་ཞིང་ལན་བདུན་བརྗོད་དེ་ཕྱག་འཚལ་ཞིང་མཆོད་པ་ལ་སོགས་པའི་མཐུས།
སྟོན་པ་དེ་བཞིན་གཤེགས་པ་ཤཱཀྱ་ཐུབ་པས་བདག་ཅག་ལ་སོགས་པ་སེམས་ཅན་
གང་དག་ལས་ཀྱི་སྒྲིབ་པ་སྣ་ཚོགས་ཀྱིས་བསྒྲིབས་པ། ནད་སྣ་ཚོགས་ཀྱིས་གཟིར་
བ༑ མྱ་ངན་དང་སྡུག་བསྔལ་སྣ་ཚོགས་ཀྱིས་གཙེས་པ། ཕོངས་པར་གྱུར་པ་
ཐམས་ཅད་རྗེས་སུ་བཟུང་ཞིང་ལྷ་དང་མིའི་དོན་དང་སྨན་པ་དང་བདེ་བའི་སླད་དུ་
དེ་བཞིན་གཤེགས་པ་བདུན་གྱི་ཐབས་མཁས་པ་དང་སྔོན་གྱི་སྨོན་ལམ་གྱི་ཁྱད་
པར་རྒྱས་པ་བྱིན་གྱིས་བརླབས་ཤིང་དཔལ་གྱི་མགུལ་ནས་འདི་སྐད་དུ། འཇམ་
དཔལ་དེ་ལྟ་བས་ན་ཡོན་ཏན་ཐམས་ཅད་དོན་དུ་གཉེར་བ་རྣམས་ཀྱིས་ཉོན་
མོངས་པ་རྣམས་དང་མ་འདྲེས་པར་དེ་བཞིན་གཤེགས་པ་བདུན་གྱི་མཚན་གཟུང་
བར་བྱ། ཉིན་ལན་གསུམ་མཚན་ལན་གསུམ་ཡིད་ལ་བྱ། གུས་པས་དད་པར་བྱ།
སྐུ་གཟུགས་ཀྱང་བྱ། མེ་ཏོག་དང་བདུག་པ་དང་མར་མེ་དང་བྱུག་པ་དང་ཞལ་ཟས་
དང་རོལ་མོའི་སྒྲ་ལ་སོགས་པས་མཆོད་པར་བྱ། ཡན་ལག་བརྒྱད་དང་ལྡན་པའི་
བསྙེན་གནས་ལ་ཉེ་བར་གནས་པར་བྱ། ཉིན་བདུན་གཙང་མར་བྱས་ཏེ་ས་ཕྱོགས་
གཙང་མར་གནས་ཤིང་སངས་རྒྱས་ཀྱི་ཞིང་དེར་སྐྱེ་བར་སྨོན་ལམ་གདབ་བར་བྱ། །
སེམས་ཅན་ཐམས་ཅད་ལ་བྱམས་པ་དང་སྙིང་རྗེའི་སེམས་སུ་བྱ་ཞེས་བྱ་བ་ལ་
སོགས་པ་དང་། གཞན་ཡང་། ཏདྱ་ཐཱ། གྷུ་མེ་གྷུ་མེ། ཨི་མེ། ནི་མི་ཏི། མ་ཏི་མ་ཏི།
སཔྟ་ཏ་ཐཱ་ག་ཏ་ས་མཱ་དྷ་དྷིཥི་ཏེ། ཨ་ཏི་མ་ཏེ། པཱ་ལེ་པཱ་པཾ་ཤོ་དྷ་ནི། སརྦ་པཱ་པཾ་ནཱ་ཤཱ་
ཡ༑ མ་མ་བུདྡྷེ། བུདྡྷོ་ཏྟ་མེ། ཨུ་མེ་ཀུ་མེ། བུདྡྷ་ཀྵེ་ཏྲ་པ་རི་ཤོ་དྷ་ནི། དྷ་མེ་ནི་དྷ་མེ།
མེ་རུ་མེ་རུ། མེ་རུ་ཤི་ཁ་རེ། སརྦ་ཀཱ་ལ་ཚྭ་ཅུ་ནི་བཱ་ར་ནི། བུདྡྷེ་སུ་བུདྡྷེ་བུདྡྷ་དྷིཥྛ་ན།
རཀྵནྟུ་མེ། སཏྠ་དེ་བཱ། ས་མེ་ཨ་ས་མེ་ས་མན་ཧ་རནྟ་མེ། སརྦ་བུདྡྷ་བོ་དྷི་སཏྭ། ཤ་
- 366 -



བདེར་གཤེགས་བདུན་གྱི་མཆོད་པའི་ཆོག་སྒྲིག་ཡིད་བཞིན་དབང་རྒྱལ།
མེ་ཤ་མེ་པྲ་ཤ་མནྟུ་མེ་སརྦ་ཨི་ཏུ་པ་དྲ་བ་བྱུ་དྷ་ཏ་ཡ པཱུ་ར་ཎི་པཱུ་ར་ཎི། པཱུ་ར་ཡ་
མེ། སཎྜ་ཨཱ་ཤཱ་ཡ། བཻ་ཌཱུརྱ་པྲ་ཏི་བྷཱ་སེ་སརྦ་པཱ་པཾ་ཀ་ཡངྐ་རེ་སྭཱ་ཧཱ། བེ་ཌཱ་རྱའི་ཞེས་
བྱ་བའི་གཟུངས་འདི་རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཞིག་གིས་འདི་
འཆང་ངམ་ཀློག་གམ་མཆོད་དམ་ལན་སྟོང་རྩ་བརྒྱད་དུ་བཏོན་ན་དེ་ལ་དེ་བཞིན་
གཤེགས་ པ་ ཐམས་ ཅད་ ཀྱིས་ དགོངས་ པར་ འགྱུར། བྱང་ ཆུབ་ སེམས་ དཔའ་
ཐམས་ཅད་ཀྱིས་སེམས་པར་འགྱུར། རྡོ་རྗེ་འཛིན་ཐམས་ཅད་ཀྱིས་ཡང་དག་པར་
བསྲུང་བར་འགྱུར། ལྷ་ཐམས་ཅད་དང་བརྒྱ་བྱིན་དང་ཚངས་པ་དང་རྒྱལ་པོ་ཆེན་
པོ་བཞི་དག་གིས་ཀྱང་ཡོངས་སུ་སྐྱོང་བར་འགྱུར། མཚམས་མེད་པ་ལྔ་ལ་སོགས་
པ་ལས་ཀྱི་སྒྲིབ་པ་ཐམས་ཅད་ཀྱང་ཡོངས་སུ་བྱང་བར་འགྱུར། ནད་ཐམས་ཅད་
ཀྱིས་མི་བཏབ་པར་འགྱུར། རིང་དུ་འཚོ་བར་འགྱུར། དུས་མ་ཡིན་པར་འཆི་བའི་
འཇིགས་པ་ཐམས་ཅད་ལས་ཡོངས་སུ་ཐར་པར་འགྱུར། འཆི་བ་དང་དགྲ་དང་
དགོན་པའི་གནོད་པ་དང་། འཐབ་པ་དང་རྩོད་པ་དང་འགྱེད་པ་ཐམས་ཅད་རབ་
ཏུ་ཞི་བར་འགྱུར། དགྲ་ཐམས་ཅད་ཀྱི་དབང་དུ་འགྲོ་བར་མི་འགྱུར། ཅི་བསམས་
པའི་བསམ་པ་ཐམས་ཅད་ཡོངས་སུ་རྫོགས་པར་འགྱུར་རོ། །ཞེས་ཇི་སྐད་བཀའ་
བསྩལ་པ་དེ་དག་ཐམས་ཅད་བདག་ཅག་ལ་སོགས་པའི་དོན་དུ་མདོ་ལས་བྱུང་
བའི་ཆོ་ག་བཞིན་དུ་དེ་བཞིན་གཤེགས་པ་བདུན་དང་སྟོན་པ་བདེ་བར་གཤེགས་
པ་རྣམས་ གདན་འཛོམ་པའི་ སྤྱན་ སྔར་མཆོད་ཅིང་སྨོན་ ལམ་ གསོལ་ བ་ དང་
གཟུངས་སྔགས་བཟླས་པས་ཇི་ལྟར་བྱིན་གྱིས་བརླབས་ཤིང་བཀའ་བསྩལ་པ་
བཞིན་དུ་བྱིན་གྱིས་བརླབས་ཤིང་ཕན་ཡོན་ཇི་སྐད་བཀའ་བསྩལ་པ་ཐམས་ཅད་
བདག་ཅག་ལ་སོགས་པ་སེམས་ཅན་ཐམས་ཅད་ཀྱིས་འཕྲལ་དུ་ཐོབ་པར་མཛད་
ཅིང་བསྩལ་བར་ཅི་གནང་། བཅོམ་ལྡན་མཉམ་མེད་ཤཱཀྱ་ཐུབ་པ་ཡིས། །བཻ་ཌཱུརྱ་
- 367 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
གཟུངས་ཕན་ཡོན་གསུངས་པའི་འབྲས། །དཔག་མེད་ནས། བྱིན་རློབས། །
གཉིས་པ་དམ་པའི་ཆོས་ནི། མ་རིག་མུན་སེལ་སྒྲོན་མེའི་མཆོག །སྡུག་བསྔལ་ནད་
སེལ་སྨན་གྱི་ཕུལ། །དམ་ཆོས་དཀོན་མཆོག་ཐམས་ཅད་ལ། །ཕྱག་འཚལ་མཆོད་
ཅིང་སྐྱབས་སུ་མཆི། །ལན་བདུན་བཟླ། འཕགས་པའི་ཚོགས་ཞེས་པ་ནས། རྒྱུར་བསྔོའོ།།
དེ་བཞིན་གཤེགས་པའི་བཀའ་ཡང་དག་པ་ཚད་མར་གྱུར་པ། འགྱུར་བ་མི་མངའ་
བ་དེས་བདག་ཅག་ལ་བདེན་པ་མངོན་སུམ་དུ་བསྟན་པར་ཅི་གནང་། མཚན་ཐོས་
ཙམ་གྱིས་སྐྱོན་སེལ་ཡོན་ཏན་འཕེལ། །ཞེས་སོགས་བདེ་གཤེགས་བཀའ་ལུང་
འགྱུར་མེད་འབྲས། །དཔག་མེད་ནས། བྱིན་རློབས། །
གསུམ་པ་དགེ་འདུན་ལ་འཇམ་དཔལ་ནི། བྱང་ཆུབ་སེམས་དཔའ་སེམས་དཔའ་ཆེན་
པོ་འཕགས་པ་འཇམ་དཔལ་གཞོན་ནུར་གྱུར་པ་ཐུགས་དྲི་མ་དང་སྐྱོན་ཐམས་ཅད་
དང་བྲལ་བ་སྐུ་ཡོན་ཏན་དྲི་མ་མེད་པའི་ ཚོགས་ ཀྱི་འོད་ཟེར་གྱིས་བརྒྱན་པ།
ཞབས་རྟེན་གྱི་པདྨ་ལ་ལྷ་དང་མི་དང་ལྷ་མ་ཡིན་དང་ཀླུ་དང་རིག་སྔགས་འཆང་
རྣམས་ཀྱི་ཐོར་ཚུགས་དང་ཅོད་པན་གྱིས་གཏུག་པ། ངན་སོང་གི་འགྲོ་བ་སྣ་ཚོགས་
འཇོམ་པ་ལ་ ཕྱག་འཚལ་ལོ། །མཆོད་དོ། །སྐྱབས་སུ་མཆིའོ། །ལན་བདུན་བཟླ།
འཕགས་ པའི་ ཚོགས་ ཞེས་པ་ནས། རྒྱུར་ བསྔོའོ། །བཅོམ་ ལྡན་ འདས་ འཕགས་ པ་
འཇམ་དཔལ་དུས་ངན་པའི་སེམས་ཅན་ལས་ཀྱི་སྒྲིབ་པ་སྣ་ཚོགས་ཀྱིས་བསྒྲིབས་
པ༑ ནད་སྣ་ཚོགས་ཀྱིས་གཟིར་བ། མྱ་ངན་དང་སྡུག་བསྔལ་སྣ་ཚོགས་ཀྱིས་
གཙེས་པ། ལྟ་བ་ངན་པ་སྣ་ཚོགས་ཀྱིས་ཡོངས་སུ་བསྒྲིབས་པ། ལམ་དང་ས་
དམན་པར་འོག་ནས་འོག་ཏུ་ལྟུང་བར་འགྱུར་བའི་སེམས་ཅན་རྣམས་ལ་ཐུགས་
བརྩེ་བར་དགོངས་ཏེ། གང་ཐོས་པ་ཙམ་གྱིས་ཅི་ནས་ཀྱང་བླ་ན་མེད་པའི་བྱང་
ཆུབ་ལས་ཕྱིར་མི་ལྡོག་པར་འགྱུར་བ་དང་། སྡིག་པ་དང་ལས་ཀྱི་སྒྲིབ་པ་ཐམས་
- 368 -



བདེར་གཤེགས་བདུན་གྱི་མཆོད་པའི་ཆོག་སྒྲིག་ཡིད་བཞིན་དབང་རྒྱལ།
ཅད་ཡོངས་སུ་བྱང་ཞིང་དག་པར་འགྱུར་བ་དང་། བདུན་སྡིག་ཅན་གྱིས་མི་བརྫི་
བར་འགྱུར་བ་དང་། གནོད་པ་དང་མི་བདེ་བ་ཐམས་ཅད་རབ་ཏུ་ཞི་བར་འགྱུར་བ་
དང༌། འདོད་དགུའི་རེ་བ་རྫོགས་ཤིང་བསམ་པ་ཐམས་ཅད་ཡིད་བཞིན་དུ་འགྲུབ་
པར་འགྱུར་བའི་དེ་བཞིན་གཤེགས་པ་བདུན་གྱི་མཚན་དང་སྔོན་གྱི་སྨོན་ལམ་གྱི་
ཁྱད་པར་རྒྱས་པའི་མདོ་སྡེ་སྟོན་པ་བཅོམ་ལྡན་འདས་ཤཱཀྱ་ཐུབ་པ་ལ་དམིགས་
ཀྱིས་ཞུ་བ་མཛད་ཅིང་གདན་འཛོམ་པའི་དབུས་སུ་འདི་སྐད་ཅེས། བཅོམ་ལྡན་
འདས་སླད་མའི་ཚེ་སླད་མའི་དུས་ན་གང་དག་མདོ་སྡེ་འདི་འཆང་བ་དང་གཞན་
དག་ལ་ཡང་རྒྱ་ཆེར་ཡང་དག་པར་སྟོན་པ་དང་། ཡི་གེར་འབྲི་བ་དང་། ཡི་གེར་
འབྲིར་སྩོལ་བ་དང་གླེགས་བམ་དུ་བྲིས་ཏེ་མེ་ཏོག་དང་བདུག་པ་དང་སྤོས་དང་
ཕྲེང་བ་དང་བྱུག་པ་དང་གདུགས་དང་རྒྱལ་མཚན་རྣམས་ཀྱིས་བཀུར་སྟིར་བགྱིད་
པའི་རིགས་ཀྱི་བུའམ་རིགས་གྱི་བུ་མོ་དེ་དག་ལ་བདག་གིས་དེ་བཞིན་གཤེགས་
པ་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་དེའི་མཚན་རྣམ་པ་སྣ་ཚོགས་སུ་བསྒྲག་
པར་བྱའོ། །ཐ་ན་རྨི་ལམ་དུ་ཡང་སངས་རྒྱས་ཀྱི་མཚན་རྣ་ལམ་དུ་ཉེ་བར་བསྒྲག་
པར་བགྱིའོ། །ཚོན་སྣ་ལྔ་པའི་རས་ཀྱིས་དཀྲིས་ཏེ་ཕྱོགས་གཙང་མར་བཞག་ན་
གང་ན་མདོ་སྡེ་འདི་གནས་པ་དེར་རྒྱལ་པོ་ཆེན་པོ་བཞི་འཁོར་དང་བཅས་པ་དང་
ལྷ་བྱེ་བ་ཁྲག་ཁྲིག་བརྒྱ་སྟོང་གཞན་ཡང་མཆིས་པར་འགྱུར། མདོ་སྡེ་འཛིན་པ་དེ་
དག་དུས་མ་ལགས་པར་འཆི་བར་མི་འགྱུར། སུས་ཀྱང་མདངས་འཕྲོག་པར་མི་
ནུས་ཏེ་ཕྲོགས་ན་ཡང་སླར་འཕྲོག་པར་འགྱུར་རོ། །ཞེས་བགྱི་བ་ལ་སོགས་པ་
གསུངས་ཤིང་འཕགས་པའི་བཀའ་ཡང་དག་པ་ཚད་མར་འགྱུར་པས་ཞལ་གྱིས་
བཞེས་པ་བཞིན་དུ་དེང་འདིར་ཡང་མཆོད་པའི་ཚོགས་སྦྱར་བའི་ཕོ་བྲང་གི་དཀྱིལ་
འཁོར་འདིར་བཞུགས་ཏེ་མཆོད་པ་བཞེས་ཤིང་དེ་བཞིན་གཤེགས་པ་གདན་
- 369 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
འཛོམ་པ་ལ་ཐུགས་དམ་ལས་གླེངས་ཏེ་བསྐུལ་བ་དང་མདོ་སྡེའི་ཆོ་ག་རྫོགས་པར་
བཀང་བའི་འཕྲིན་ལས་མཛད་དེ། མདོ་སྡེའི་ཕན་ཡོན་ཇི་སྐད་བཀའ་བསྩལ་པ་
ཐམས་ཅད་བདག་ཅག་ལ་སོགས་པ་སེམས་ཅན་ཐམས་ཅད་ཀྱིས་འཕྲལ་དུ་ཐོབ་
པར་བྱིན་གྱིས་བརླབ་ཅིང་བསྩལ་བར་ཅི་གནང་། འཇམ་དཔལ་གང་གིས་ཟབ་
རྒྱས་མདོ་སྡེ་འདི། །ནན་གྱིས་ཞུ་བར་མཛད་པའི་ཕན་ཡོན་འབྲས། །དཔག་མེད་
ནས། བྱིན་རློབས། །སྐྱབས་གྲོལ་ནི། བྱང་ ཆུབ་ སེམས་ དཔའ་ སེམས་ དཔའ་ ཆེན་ པོ་
འཕགས་པ་སྐྱབས་གྲོལ་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །ལན་
བདུན་བཟླ། འཕགས་ པའི་ ཚོགས་ ཞེས་པ་ནས། རྒྱུར་ བསྔོའོ། །བཅོམ་ ལྡན་ འདས་
འཕགས་པ་སྐྱབས་གྲོལ་དུས་ངན་པའི་སེམས་ཅན་ཕོངས་ཤིང་སྡུག་བསྔལ་བ་
རྣམས་ལ་ཐུགས་བརྩེ་བར་དགོངས་ཏེ་སྟོན་པ་བཅོམ་ལྡན་འདས་གདན་འཛོམ་
པའི་སྤྱན་སྔར་འདི་སྐད་དུ། བཙུན་པ་བཅོམ་ལྡན་འདས་སླད་མའི་ཚེ་སླད་མའི་
དུས་ན་སེམས་ཅན་བྲོ་ནད་སྣ་ཚོགས་ཀྱིས་ལུས་ཡོངས་སུ་གཟིར་ཏེ་ཡུན་རིང་པོར་
བྲོ་ནད་ཀྱིས་ལུས་ཀྱི་ཤ་བས་ཤིང་བཀྲེས་པ་དང་སྐོམ་པས་གྲེ་བ་དང་མཆུ་ནི་
བསྐམས། འགུམ་པ་ལ་ནི་མངོན་དུ་ཕྱོགས། མཛའ་བཤེས་དང་ཉེ་དུ་དང་སྣག་གི་
གཉེན་མཚམས་དུ་བ་རྣམས་ཀྱིས་ནི་བསྐོར། ཕྱོགས་རྣམས་ནི་མུན་པར་མཐོང་།
གཤིན་རྗེའི་མི་རྣམས་ཀྱིས་ནི་དྲངས་ཏེ་དེའི་ལུས་འདི་ན་ཉལ་ཡང་རྣམ་པར་ཤེས་
པ་ཆོས་ཀྱི་རྒྱལ་པོ་གཤིན་རྗེའི་མདུན་དུ་ཁྲིད་ཅིང་མི་དེ་དང་ལྷན་ཅིག་སྐྱེས་པའི་ལྷ་
སླད་བཞིན་འབྲང་བ་གང་ལགས་པ་དེས་དགེ་བའམ་མི་དགེ་བ་བགྱིས་པ་དེ་དག་
ཐམས་ཅད་ལེགས་པར་ཡི་གེར་བྲིས་ནས་ཆོས་ཀྱི་རྒྱལ་པོ་གཤིན་རྗེ་ལ་ཕུལ་བ་
དང་། ཆོས་ཀྱི་རྒྱལ་པོ་གཤིན་རྗེས་དེ་ལ་དྲིས་ཤིང་བརྟགས་ནས་དགེ་བའམ་མི་
དགེ་བ་ཇི་ལྟར་བགྱིས་པ་དེ་བཞིན་དུ་བསྒོ་བ་ལ། གང་དག་ནད་པ་དེའི་དོན་དུ་
- 370-



བདེར་གཤེགས་བདུན་གྱི་མཆོད་པའི་ཆོག་སྒྲིག་ཡིད་བཞིན་དབང་རྒྱལ།
བཅོམ་ལྡན་འདས་དེ་བཞིན་གཤེགས་པ་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་དེ་
ལ་སྐྱབས་སུ་མཆི་ཞིང་འདི་འདྲ་བའི་སྦྱོར་བས་མཆོད་པར་བགྱིད་ན། དེའི་རྣམ་
པར་ཤེས་པ་སླར་ལྡོག་ཅིང་རྨི་ལམ་རྨིས་པ་བཞིན་དུ་བདག་ཉིད་ཀྱིས་འཚལ་བའི་
གནས་དེར་མཆིས་ཏེ་ཡང་ན་ནི་གདུགས་བདུན། ཡང་ན་ནི་གདུགས་ཉི་ཤུ་རྩ་
གཅིག ཡང་ན་ནི་གདུགས་སུམ་ཅུ་རྩ་ལྔ། ཡང་ན་ནི་གདུགས་བཞི་བཅུ་རྩ་དགུ་ལ་
དེའི་རྣམ་པར་ཤེས་པ་སླར་ལྡོག་ཅིང་དྲན་པ་རྙེད་ལ་དགེ་བ་དང་མི་དགེ་བའི་ལས་
ཀྱི་རྣམ་པར་སྨིན་པ་བདག་ཉིད་ཀྱི་མངོན་སུམ་དུ་གྱུར་ཏེ་སྲོག་གི་སླད་དུ་ཡང་སྡིག་
པའི་ལས་མི་བགྱིད་དོ། །མཆོད་པའི་སྦྱོར་བ་ནི་བཙུན་པ་ཀུན་དགའ་བོ། གང་
དག་ནད་ཆེན་པོ་ལས་ཡོངས་སུ་ཐར་བར་འདོད་པ་དེ་དག་གིས་ནད་པ་དེའི་དོན་
དུ་ཉིན་བདུན་མཚན་དུ་ཡན་ལག་བརྒྱད་དང་ལྡན་པའི་གསོ་སྦྱོང་གི་སྡོམ་པ་བླང་
བར་བྱ། དགེ་སློང་གི་དགེ་འདུན་ལ་ཟས་དང་སྐོམ་རྣམས་དང་ཡོ་བྱད་ཐམས་ཅད་
ཀྱིས་ཅི་ནུས་སུ་མཆོད་པ་དང་རིམ་གྲོ་བྱ། ཉིན་ལན་གསུམ་མཚན་ལན་གསུམ་དུ་
བཅོམ་ལྡན་འདས་དེ་བཞིན་གཤེགས་པ་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་དེའི་
མཚན་ཡིད་ལ་བྱ། མདོ་སྡེ་འདི་ཡང་ལན་བཞི་བཅུ་རྩ་དགུར་འདོན་པར་བྱའོ། །
ཞག་བཞི་བཅུ་རྩ་དགུར་མར་མེ་བུད་པར་བྱའོ། །སྐུ་གཟུགས་བདུན་བྱའོ། །སྐུ་
གཟུགས་རེ་རེའི་སྤྱན་སྔར་མར་མེ་བདུན་བདུན་བཞག མར་མེ་རེ་རེའི་ཚད་ཀྱང་
ཤིང་རྟའི་འཕང་ལོ་ཙམ་དུ་བྱས་ཏེ་ཅི་ནས་ཀྱང་ཞག་བཞི་བཅུ་རྩ་དགུར་མར་མེ་མི་
ཟད་པར་བྱའོ། །ཚོན་སྣ་ལྔ་པའི་བ་དན་བཞི་བཅུ་རྩ་དགུ་ལས་ལྷག་པར་བྱའོ། །
བཙུན་པ་ཀུན་དགའ་བོ། རྒྱལ་པོ་རྒྱལ་རིགས་སྤྱི་བོ་ནས་དབང་བསྐུར་བ་རྣམས་
ལ་ནད་ཀྱི་གནོད་པ་དང༌། རང་ངམ་ཕ་རོལ་གྱི་དམག་ཚོགས་ཀྱི་གནོད་པའམ་རྒྱུ་
སྐར་རམ་གཟའ་ཟླ་བའམ། གཟའ་ཉི་མའི་གནོད་པའམ་དུས་མ་ཡིན་པའི་རླུང་
- 371 -



-
-
མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ངམ་ཆར་རམ་ཐན་པའི་གནོད་པ་ཡང་རུང་གནོད་པ་དང་ནད་འགོ་བའམ་འཁྲུག་
པ་ཞིག་ཉེ་བར་གནས་པར་གྱུར་ན། རྒྱལ་པོ་རྒྱལ་རིགས་སྤྱི་བོ་ནས་དབང་བསྐུར་
བ་དེས་སེམས་ཅན་ཐམས་ཅད་ལ་བྱམས་པའི་སེམས་སུ་བྱ། བཙོན་དུ་བཟུང་བ་
རྣམས་གཏང་བར་བྱ་ཞིང་གོང་དུ་སྨོས་པ་བཞིན་དུ་བཅོམ་ལྡན་འདས་སྨན་གྱི་བླ་
བེ་ཌཱུརྱའི་འོད་ཀྱི་རྒྱལ་པོ་དེ་ལ་དེ་ལྟ་བུའི་མཆོད་པ་བྱས་ན། རྒྱལ་པོ་དེའི་དགེ་
བའི་རྩ་བ་དང་བཅོམ་ལྡན་འདས་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་དེའི་སྔོན་གྱི་
སྨོན་ལམ་གྱི་ཁྱད་པར་གྱིས་ཡུལ་བདེ་བ་དང་ལོ་ལེགས་པ་དང་ཆར་དང་རླུང་དུས་
སུ་ལྡང་ཞིང་ལོ་ཏོག་འགྲུབ་པར་འགྱུར། ཡུལ་དེ་ན་གནས་པའི་སེམས་ཅན་ཐམས་
ཅད་ཀྱང་ནད་མེད་པ་དང་བདེ་བ་དང་མཆོག་ཏུ་དགའ་བ་མང་བར་འགྱུར། ཡུལ་
དེར་གནོད་སྦྱིན་དང༌། སྲིན་པོ་དང་འབྱུང་པོ་དང་ཤ་ཟ་མ་རུངས་པས་སེམས་ཅན་
རྣམས་ལ་འཚེ་བར་མི་འགྱུར། ལྟས་ངན་པ་ཐམས་ཅད་མཐོང་བར་མི་འགྱུར།
རྒྱལ་པོ་དེའི་ཚེ་དང་མདོག་དང་སྟོབས་དང་ནད་མེད་པ་དང་དབང་ཕྱུག་རྣམས་
མངོན་པར་འཕེལ་བར་འགྱུར་རོ། །ཞེས་བགྱི་བ་ལ་སོགས་པ་བཀའ་བསྩལ་པ་
གསུངས་ཤིང་འཕགས་པའི་བཀའ་ཡང་དག་པ་ཚད་མར་གྱུར་པས་ ཞལ་གྱིས་
བཞེས་པ་བཞིན་དུ་དེང་འདིར་ཡང་མཆོད་པའི་ཚོགས་སྦྱར་བའི་ཕོ་བྲང་གི་དཀྱིལ་
འཁོར་འདིར་བཞུགས་ཏེ་མཆོད་པ་བཞེས་ཤིང་གཤེགས་པ་གདན་འཛོམ་པའི་
ཐུགས་དམ་ལས་གླེངས་ཏེ་བསྐུལ་བ་དང་མདོ་སྡེའི་ཆོ་ག་རྫོགས་པར་བསྐང་བའི་
འཕྲིན་ལས་མཛད་དེ། མདོ་སྡེ་འདི་ལས་ཕན་ཡོན་ཇི་སྐད་བཀའ་བསྩལ་པ་ཐམས་
ཅད་བདག་ཅག་ལ་སོགས་པ་སེམས་ཅན་ཐམས་ཅད་ཀྱིས་ཐོབ་པར་བྱིན་གྱིས་
བརླབ་ཅིང་བསྩལ་བར་ཅི་གནང་།
སྐྱབས་གྲོལ་མཛད་པས་ནད་འཆི་སྲིད་ཉམས་སོགས། །ཉེས་ཞི་བདེ་
- 372 -



བདེར་གཤེགས་བདུན་གྱི་མཆོད་པའི་ཆོག་སྒྲིག་ཡིད་བཞིན་དབང་རྒྱལ།
སྐྱིད་དར་བའི་ སྨོན་ ལམ་འབྲས། །དཔག་མེད་ནས། བྱིན་རློབས། །ཕྱག་ན་རྡོ་རྗེ་སོགས་ནི།
བྱང་ཆུབ་སེམས་དཔའ་ཆེན་པོ་དཔལ་ཕྱག་ན་རྡོ་རྗེ་ལ་སོགས་པ་བྱང་ཆུབ་སེམས་
དཔའི་ཚོགས་ཐམས་ཅད་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །ལན་
བདུན་བཟླ། ཚངས་པ་དང་ལྷའི་དབང་པོ་བརྒྱ་བྱིན་དང་རྒྱལ་པོ་ཆེན་པོ་ཡུལ་འཁོར་
སྲུང་དང་འཕགས་སྐྱེས་པོ་དང་མིག་མི་བཟང་དང་ཀུ་བེ་ར་ལ་སོགས་པ་དམ་པའི་
ཆོས་སྐྱོང་བའི་ལྷའི་དགེ་བསྙེན་ཐམས་ཅད་ལ་ཕྱག་འཚལ་ལོ། །མཆོད་དོ་སྐྱབས་
སུ་ མཆིའོ། །ལན་གསུམ་བཟླ། འཕགས་ པའི་ ཚོགས་ ཞེས་པ་ནས། རྒྱུར་ བསྔོའོ། །
མཆོད་སྦྱིན་གྱི་གཏོར་མ་རྒྱ་ཆེན་པོ་འདི་ཕྱོགས་སྐྱོང་བ་བཅུ། རྒྱལ་ཆེན་བཞི་
འཁོར་དང་བཅས་པ་རྣམས་ལ་འབུལ་ལོ། །སངས་རྒྱས་ཀྱི་བསྟན་པ་དར་བ་དང་།
སེམས་ཅན་ལ་བདེ་སྐྱིད་འབྱུང་བའི་འཕྲིན་ལས་མཛོད་ཅིག བྱང་ཆུབ་སེམས་
དཔའ་སེམས་དཔའ་ཆེན་པོ་ཕྱག་ན་རྡོ་རྗེ་དང་། ཚངས་པ་དང་ལྷའི་དབང་པོ་བརྒྱ་
བྱིན་དང་། རྒྱལ་པོ་ཆེན་པོ་ཡུལ་འཁོར་སྲུང་དང་འཕགས་སྐྱེས་པོ་དང་མིག་མི་
བཟང་དང་ཀུ་བེ་ར་ལ་སོགས་པ་དམ་པའི་ཆོས་སྐྱོང་བའི་ལྷའི་དགེ་བསྙེན་ཆེན་པོ་
རྣམས་ཀྱིས་ཇི་ལྟར་སྔོན་གདན་འཛོམ་པ་ཆེན་པོའི་སྤྱན་སྔར་ལྷའི་ཚིག་བདེན་པར་
མདོང་གསོལ་དུ་གསུང་གཅིག་ཁོ་ནར་འདི་སྐད་ཅེས། བཅོམ་ལྡན་འདས་བདག་
ཅག་གིས་དེ་བཞིན་གཤེགས་པ་བདུན་གྱི་སྔོན་གྱི་སྨོན་ལམ་གྱི་ཁྱད་པར་རྒྱས་པ་
ཡང་ཐོས། དེ་བཞིན་གཤེགས་པ་རྣམས་ཀྱང་མངོན་དུ་མཐོང་སྟེ་མཆོད་པ་ཡང་
བགྱིས་སོ། །ཡང་བཅོམ་ལྡན་འདས་ས་ཕྱོགས་གང་ན་དེ་བཞིན་གཤེགས་པ་
རྣམས་ཀྱི་མཚན་དང་གཟུངས་ཀྱི་ཚིག་འདི་དག་སྤྱོད་པ་དེར་བདག་ཅག་གཡོག་
དང་བཅས་ཏེ་མཆི་བར་བགྱིའོ། །རིགས་ཀྱི་བུའམ་ རིགས་ ཀྱི་བུ་མོ་གང་ཞིག་
འཆང་བ་དང་ཀློག་པ་དང་མཆོད་པར་བགྱིད་པ་དང་ཡི་གེར་འབྲིར་སྩོལ་བ་དེར་
- 373 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
བདག་ཅག་མཐུན་པར་ལྷན་ཅིག་ཏུ་མཆིས་ཏེ་རིགས་ཀྱི་བུའམ་རིགས་ཀྱི་བུ་
མོའམ་རྒྱལ་པོའམ་རྒྱལ་པོའི་བློན་པོ་མདོ་སྡེའི་དབང་པོ་འཛིན་པ་དང་འབྲི་བ་དེ་
ལ་དེ་བཞིན་གཤེགས་པའི་བྱིན་གྱིས་བརླབས་ཀྱིས་བསྲུང་བར་བགྱིའོ། །གྲོང་
དང་གྲོང་ཁྱེར་དང་ཕྱོགས་ཀྱང་ཡོངས་སུ་བསྐྱང་བར་བགྱིའོ། །འཆི་བ་དང་དགྲ་
དང་དགོན་པའི་གནོད་པ་དང་ནད་ཐམས་ཅད་རབ་ཏུ་ཞི་བར་བགྱིའོ། །བདག་
ཅག་ནི་དེ་བཞིན་གཤེགས་པ་དང་སེམས་ཅན་ཐམས་ཅད་ལ་བྱམས་པ། བྱས་པ་
གཟོ་བ་ལགས་ཏེ་དུས་མ་ལགས་པར་འགུམ་པ་ཐམས་ཅད་བཟློག་པར་བགྱིའོ།།
འཐབ་པ་དང་འཐབ་མོ་དང་རྩོད་པ་དང་འགྱེད་པ་ཐམས་ཅད་རབ་ཏུ་ཞི་བར་
བགྱིའོ། །ཇི་ལྟར་བསམ་པ་ཡིད་བཞིན་དུ་འགྲུབ་པ་དང་སེམས་དང་ལུས་བདེ་
ཞིང་ལོངས་སྤྱོད་དང་དབང་ཕྱུག་དང་ནོར་དང་འབྲུ་རྣམས་འཕེལ་བར་བགྱིའོ། །
ཐམས་ཅད་དུ་བསྲུང་བར་བགྱིའོ། །བཅོམ་ལྡན་འདས་བདག་ཅག་རང་གིས་བྲོ་
བོར་བ་དང་དམ་བཅས་པ་འདི་དག་རིགས་ཀྱི་བུའམ་རིགས་ཀྱི་བུ་མོ་དེས་རྗེས་སུ་
དྲན་པར་བགྱིའོ། །ཏདྱ་ཐཱ། ཨ་གླུ་མ་གླུ་ཏ་ར་གླུ། མ་མ་གླུ། གླུ་རེ། ཧ་ཧུ་ཧེ། མ་མ་
མ་མ། ཛུ་ཛུ་རེ་ཛུ་རེ་སྭཱཧཱ། གང་ལ་ལ་ཞིག་དེ་བཞིན་གཤེགས་པའི་མཚན་རྣམས་
དང་གཟུངས་ཀྱི་ཚིག་འདི་དག་འཆང་བ་དང་ཀློག་པ་དང་ཡི་གེར་འབྲི་བ་དང་ཡི་
གེར་འབྲིར་སྩོལ་བ་དང་རབ་ཏུ་གུས་པས་མཆོད་པར་བགྱིད་པ་དེ་དག་ངན་སོང་
གསུམ་དུ་མི་མཆི་བར་རིག་པར་བགྱིས་ཏེ། དེས་ན་བླ་ན་མེད་པ་ཡང་དག་པར་
རྫོགས་པའི་སངས་རྒྱས་ལས་སླར་མི་ལྡོག་པར་འགྱུར། ཇི་ལྟར་འཚལ་བའི་
སངས་རྒྱས་ཀྱི་ཞིང་དེ་དག་ཏུ་སྐྱེ་བར་འགྱུར། དེ་བཞིན་གཤེགས་པ་མཐོང་བར་
འགྱུར། ཚེ་རབས་དྲན་པར་འགྱུར། ཏིང་ངེ་འཛིན་དང་གཟུངས་ཀྱང་ཐོབ་པར་
འགྱུར། ཞེས་གསུངས་ཤིང་ཞལ་གྱིས་བཞེས་པ་དང་། དེ་ནས་བྱང་ཆུབ་སེམས་
- 374-



བདེར་གཤེགས་བདུན་གྱི་མཆོད་པའི་ཆོག་སྒྲིག་ཡིད་བཞིན་དབང་རྒྱལ།
དཔའ་ཕྱག་ན་རྡོ་རྗེས་དེ་བཞིན་གཤེགས་པ་དེ་དག་ལ་འདི་སྐད་ཅེས་གང་མདོ་
སྡེའི་དབང་པོ་འཛིན་པ་དེ་དག་གི་དོན་བདག་གིས་གཟུངས་ཀྱི་གསང་སྔགས་ཀྱི་
གཞི་རྣམས་བསྩལ་བར་བགྱི་ཡི། སངས་རྒྱས་བཅོམ་ལྡན་ལྡན་འདས་རྣམས་
བདག་ལ་དགོངས་སུ་གསོལ། ཡང་དག་པར་རྫོགས་པའི་སངས་རྒྱས་བདུན་པོ་
དག་ལ་ཕྱག་འཚལ་ལོ། །རྡོ་རྗེ་འཛིན་པ་ཐམས་ཅད་ལ་ཕྱག་འཚལ་ལོ། །ཏདྱ་ཐཱ།
ཨོ་བཛྲ་བཛེ་མཧཱ་བཛྲ་བཛྲ་པཱ་ཤ་དྷ་ར་ཎི། ས་མ་ས་མ། ས་མནྟ། ཨ་པྲ་ཏི་ཧ་ཏ་
བཛེ། ཤ་མ་ཤ་མ། པྲ་ཤ་མནྟུ། སརྦ་བྱཱ་དྷ་ཡ། ཀུ་རུ་ཀུ་རུ་སརྦ་ཀརྨ་ཎི་ས་མ་ཡ་མ་
ནུ་སྨ་ར་བྷ་ག་ཝ་ན། བཛྲ་ པཱ་ཎི། སརྦ་ཤཾ་མེ་པ་རི་པཱུ་ར་ཡེ་སྭཱཧཱ། བཅོམ་ལྡན་
འདས་གང་ལ་ལ་ཞིག་དེ་བཞིན་གཤེགས་པ་འདི་དག་གི་མཚན་དང་སྔོན་གྱི་སྨོན་
ལམ་གྱི་ཁྱད་པར་རྒྱས་པ་དང་ཆོས་ཀྱི་རྣམ་གྲངས་འདི་འཆང་བ་དང་ཀློག་པ་དེའི་
རེ་བ་ཐམས་ཅད་བདག་ གིས་ཡོངས་སུ་བསྐང་བར་བགྱིའོ། །དོན་ཐམས་ཅད་
ཡོངས་སུ་གྲུབ་པར་བགྱིའོ། །གལ་ཏེ་དེས་བདག་མཐོང་བར་འཚལ་ན་ཆོས་ཀྱི་
རྣམ་གྲངས་འདི་ཡི་གེར་འབྲིར་སྩོལ་བར་བགྱི། དེ་བཞིན་གཤེགས་པ་འདི་དག་
གི་སྐུ་གཟུགས་བདུན་ཡང་བགྱི། རྡོ་རྗེ་འཛིན་ཡང་སྐུ་གདུང་དང་བཅས་པར་བགྱི།
དེ་བཞིན་གཤེགས་པ་དེ་དག་ལ་ཡང་ཇི་སྐད་གོང་དུ་སྨོས་པ་བཞིན་དུ། སྤོས་དང་
བདུག་པ་དང་མར་མེ་དང་ཕྲེང་བ་དང་རྒྱན་དང་རོལ་མོའི་སྒྲ་དང་སིལ་སྙན་དང་
ཕེག་རྡོབ་པ་རྣམས་ཀྱིས་མཆོད་དེ་བསྐོར་བར་བགྱི། གཟུངས་ཀྱི་གསང་སྔགས་ཀྱི་
གཞི་འདི་དག་ཀྱང་གདོན་པར་བགྱི། སེམས་ཅན་ཐམས་ཅད་ལ་ཡང་ཕན་པའི་
སེམས་ དང་ བྱམས་པའི་སེམས་ སུ་བགྱི། འཕགས་ལམ་ཡན་ལག་ བརྒྱད་ པའི་
བསྙེན་གནས་ལ་གནས་ཏེ་ལན་གསུམ་ཁྲུས་བགྱི་ཞིང་གོས་ལན་གསུམ་བརྗེ་བར་
བགྱི། ཚེས་བརྒྱད་ནས་བརྩམས་ཏེ་ཟླ་བ་ཕྱི་མ་བཅོ་ལྔ་ཉའི་བར་དུ་ཉིན་གཅིག་
- 375-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
བཞིན་རིག་སྔགས་ལན་བརྒྱ་རྩ་བརྒྱད་བཟླས་ན་དེ་ལ་བདག་གིས་རྨི་ལམ་དུ་
མཐོང་བ་བསྩལ་བར་བགྱི། འབེལ་བའི་བཀའ་མཆིད་ཀྱང་བགྱི། རེ་བ་ཐམས་
ཅད་ཡོངས་སུ་བསྐང་བར་བགྱིའོ། །ཞེས་བྱ་བ་ལ་སོགས་པ་འཕགས་པའི་བཀའ་
མི་འགྱུར་བར་ཚད་མར་གྱུར་པས་ཞལ་གྱིས་བཞེས་པ་བཞིན་དུ་དེང་འདིར་ཡང་
མཆོད་པའི་ཚོགས་སྦྱར་བའི་ཕོ་བྲང་གི་དཀྱིལ་འཁོར་འདིར་བཞུགས་ཏེ་མཆོད་པ་
བཞེས་ཤིང་གདན་འཛོམ་པས་མདོ་སྡེའི་ཆོ་ག་ཡོངས་སུ་རྫོགས་པར་བསྐང་བའི་
འཕྲིན་ལས་མཛད་དེ། ཕན་ཡོན་ཇི་སྐད་བཀའ་བསྩལ་པ་ཐམས་ཅད་བདག་ཅག་
ལ་སོགས་པ་སེམས་ཅན་ཐམས་ཅད་ ཀྱིས་ཐོབ་པར་བྱིན་གྱིས་བརླབ་པར་ཅི་
གནང་། ལྷག་པར་ཡང་དེ་བཞིན་གཤེགས་པ་བདུན་གྱི་སྔོན་གྱི་སྨོན་ལམ་གྱི་ཁྱད་
པར་རྒྱས་པའི་མདོ་ལ་སོགས་པ་གསུང་རབ་དམ་པའི་ཆོས་ཡུན་རིང་དུ་རྒྱས་པར་
བགྱི་བ་དང༌། སྒོ་ཐམས་ཅད་ནས་ཆོས་སྤྱོད་པ་རྣམས་ལ་བར་ཆད་དང་གེགས་སུ་
གྱུར་པ་དང་བདུད་ཀྱི་ཕྱོགས་སུ་གྱུར་པ་ཐམས་ཅད་དང་ཡུལ་ཕྱོགས་སུ་མི་ནད་
དང་ཕྱུགས་ནད་གཏོང་བ་དང་ཐན་པ་སད་དང་སེར་བ་ལ་སོགས་པས་ལོ་ཏོག་མ་
རུངས་པར་བགྱིད་པ་དང་གནོད་པ་དང་མཚན་མ་ངན་པ་དང་བཀྲ་མི་ཤིས་པ་མང་
པོ་སྟོན་ཅིང་སེམས་ཅན་ལ་སྡང་བར་སེམས་པའི་གདོན་བགེགས་རིགས་ཐ་དད་
པ་མང་པོ་ཡུལ་ཕྱོགས་འདི་ན་རྒྱུ་ཞིང་གནས་པ་ཅི་མཆིས་པ་ཐམས་ཅད་དང་
བདག་ཅག་ལ་སོགས་པ་ལ་སྔོན་གྱི་ལས་ཀྱིས་བདས་པའམ་འཕྲལ་གྱི་རྐྱེན་ལས་
བྱུང་བའམ་ཡུལ་ཕྱོགས་དང་ཕ་ཚན་དང་རིགས་བརྒྱུད་ཀྱི་སྲི་ཅན་དུ་གྱུར་པ་ཡང་
རུང་སྟེ། བདག་ཅག་ལ་སོགས་པ་རྣམས་ཀྱི་ལུས་དང་སྲོག་དང་ཆབ་སྲིད་དང་
དབང་ཕྱུག་དང་འཁོར་དང་ཡོ་བྱད་ལ་སོགས་པ་གང་ཡང་རུང་བ་ལ་ཅི་ཡང་རུང་
བའི་སྒོ་ནས་གནོད་པ་བགྱིད་པའི་གདོན་བགེགས་ཅི་མཆིས་པ་ཐམས་ཅད་གང་
- 376 -



བདེར་གཤེགས་བདུན་གྱི་མཆོད་པའི་ཆོག་སྒྲིག་ཡིད་བཞིན་དབང་རྒྱལ།
ལ་གང་འཚམ་པའི་ཐབས་ཀྱིས་འདུལ་ཞིང་། འཁོན་དང་གནོད་པའི་བསམ་པ་
འདོར་དུ་བསྩལ་ཏེ་ཞི་བ་དང་དགེ་བ་དང་བྱམས་པའི་བསམ་པ་ཅན་དུ་འགྱུར་ཞིང་
སྔོན་ཆད་བཀྲ་མི་ཤིས་པ་དང་གནོད་པའི་སྦྱོར་བ་ངན་པ་བགྱིས་པ་རྣམས་ཀྱང་
འཇིག་ཅིང་འདོར་དུ་བསྩལ། སླན་ཆད་ཀྱང་གནོད་པའི་བག་ཅི་ཡང་མི་བགྱིད་
པར་སོ་སོའི་རིགས་ཀྱི་བྲོ་དམ་པོས་བསྒག་ཅིང་གདན་འཛོམ་པའི་སྤྱན་སྔར་དམ་
ཚིག་ཆེན་པོ་བསྩལ་བའི་འཕྲིན་ལས་མཛད་པར་ཅི་གནང་། གསང་བདག་ལ་
སོགས་རྣམས་ ཀྱིས་ དམ་བཅས་ཤིང་། །གཟུངས་བསྩལ་ཕྱག་རྡོར་སྒྲུབ་ཐབས་
བསྟན་པའི་འབྲས། །དཔག་མེད་ཅེས་པ་ནས། ཁྱད་པར་སྦྱིན་པའི་བདག་པོས་ གཙོ་
བྱས་པའི། །བར་འདྲ་བ་ལ། འགྲོ་བ་རྣམས་ཀྱི་སྒྲིབ་བྱང་ཚོགས་རྫོགས་ཤིང་། །
བགེགས་རིགས་བཟློག་ཅིང་མཐུན་རྐྱེན་ཚང་བར་མཛོད། །
གནོད་སྦྱིན་གྱི་སྡེ་དཔོན་ཆེན་པོ་བཅུ་གཉིས་ནི། མཐུ་དཔལ་ དང་ ལྡན་ པའི་ དགེ་བསྙེན་
བཅུ་གཉིས་ལ། གནོད་སྦྱིན་གྱི་སྡེ་དཔོན་ཆེན་པོ་ཇི་འཇིགས་ལ་ཕྱག་འཚལ་ལོ།།
མཆོད་དོ། །སྐྱབས་སུ་མཆིའོ། །དེས་འགྲེ། གནོད་སྦྱིན་གྱི་སྡེ་དཔོན་ཆེན་པོ་རྡོ་རྗེ་ལ་
ཕྱག་འཚལ་ལོ། །གནོད་སྦྱིན་གྱི་སྡེ་དཔོན་ཆེན་པོ་རྒྱན་འཛིན་ལ་ཕྱག་འཚལ་ལོ། །
གནོད་སྦྱིན་གྱི་སྡེ་དཔོན་ཆེན་པོ་གཟའ་འཛིན་ལ་ཕྱག་འཚལ་ལོ། །གནོད་སྦྱིན་གྱི་
སྡེ་དཔོན་ཆེན་པོ་རླུང་ལ་ཕྱག་འཚལ་ལོ། །གནོད་སྦྱིན་གྱི་སྡེ་དཔོན་ཆེན་པོ་གནས་
བཅས་ལ་ཕྱག་འཚལ་ལོ། །གནོད་སྦྱིན་གྱི་སྡེ་དཔོན་ཆེན་པོ་དབང་འཛིན་ལ་ཕྱག་
འཚལ་ལོ། །གནོད་སྦྱིན་གྱི་སྡེ་དཔོན་ཆེན་པོ་གཏུང་འཛིན་ལ་ཕྱག་འཚལ་ལོ། །
གནོད་སྦྱིན་གྱི་སྡེ་དཔོན་ཆེན་པོ་སྨྲ་འཛིན་ལ་ཕྱག་འཚལ་ལོ། །གནོད་སྦྱིན་གྱི་སྡེ་
དཔོན་ཆེན་པོ་བསམ་འཛིན་ལ་ཕྱག་འཚལ་ལོ། །གནོད་སྦྱིན་གྱི་སྡེ་དཔོན་ཆེན་པོ་
གཡོ་བ་འཛིན་ལ་ཕྱག་འཚལ་ལོ། །གནོད་སྦྱིན་གྱི་སྡེ་དཔོན་ཆེན་པོ་རྫོགས་བྱེད་
- 377 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ལ་ ཕྱག་ འཚལ་ ལོ། །མཆོད་དོ། །སྐྱབས་ སུ་ མཆིའོ། །ལན་གསུམ་བཟླ། འཕགས་
པའི་ཚོགས་ཞེས་པ་ནས། རྒྱུར་བསྔོའོ། །མཆོད་སྦྱིན་གྱི་གཏོར་མ་རྒྱ་ཆེན་པོ་འདི་
གནོད་སྦྱིན་གྱི་སྡེ་དཔོན་ཆེན་པོ་འཁོར་དང་བཅས་པ་རྣམས་ལ་འབུལ་ལོ། །
སངས་རྒྱས་ཀྱི་བསྟན་པ་དར་བ་དང་སྦྱིན་བདག་གི་བར་ཆད་ཞི་བའི་འཕྲིན་ལས་
མཛོད་ཅིག མཐུ་དཔལ་དང་ལྡན་པའི་དགེ་བསྙེན་གནོད་སྦྱིན་གྱི་སྡེ་དཔོན་ཆེན་
པོ་བཅུ་གཉིས་པོ་རེ་རེ་ལ་གཡོག་འཁོར་གནོད་སྦྱིན་བདུན་འབུམ་བདུན་འབུམ་
དང་བཅས་པ་རྣམས་དགོངས་སུ་གསོལ། ཇི་ལྟར་སྔོན་གདན་འཛོམ་པའི་སྤྱན་
སྔར་ལྷའི་ངག་བདེན་པས་གསུང་གཅིག་ཏུ་འདི་སྐད་དུ། སངས་རྒྱས་ཀྱི་མཐུས་
བདག་ཅག་གིས་དེ་བཞིན་གཤེགས་པ་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོའི་
མཚན་ཐོས་ཏེ་བདག་ཅག་ལ་ཡང་ངན་འགྲོར་འགྲོ་བའི་འཇིགས་པ་འབྱུང་བར་མི་
འགྱུར་རོ། །དེས་ན་བདག་ཅག་ལྷན་ཅིག་ཏུ་མཐུན་པར་ཇི་སྲིད་འཚོའི་བར་དུ་
སངས་རྒྱས་ལ་སྐྱབས་སུ་མཆིའོ། །ཆོས་ལ་སྐྱབས་སུ་མཆིའོ། །དགེ་འདུན་ལ་
སྐྱབས་སུ་མཆིའོ། །སེམས་ཅན་ཐམས་ཅད་ཀྱི་དོན་དང་སྨན་པ་དང་བདེ་བའི་སླད་
དུ་སྤྲོ་བར་བགྱིའོ། །བྱེ་བྲག་ཏུ་གྲོང་ངམ་གྲོང་ཁྱེར་རམ་གྲོང་རྡལ་ལམ་དགོན་པའི་
གནས་གང་ན་མདོ་སྡེ་འདི་སྤྱོད་པ་དང་གང་ན་དེ་བཞིན་གཤེགས་པ་སྨན་གྱི་བླ་བེ་
ཌཱུརྱའི་འོད་ཀྱི་རྒྱལ་པོ་དེའི་མཚན་འཆང་བ་དང་མཆོད་པ་དང་རིམ་གྲོ་བྱེད་པའི་
སེམས་ཅན་དེ་དག་ལ་བདག་ཅག་གིས་བསྲུང་བར་བགྱི། ཡོངས་སུ་བསྐྱང་བར་
བགྱི། གནོད་པ་ཐམས་ཅད་ལས་ཡོངས་སུ་ཐར་བར་བགྱི། བསམ་པ་ཐམས་ཅད་
ཡོངས་སུ་རྫོགས་པར་བགྱིའོ། །ཞེས་ཞལ་གྱིས་བཞེས་ཏེ། ཐུགས་དམ་དུ་བཞེས་
ཤིང་བཅོམ་ལྡན་འདས་ཀྱིས་ཀྱང་། གང་གི་ཕྱིར་ཁྱེད་དེ་བཞིན་གཤེགས་པ་སྨན་
གྱི་བླ་བཻ་ཌཱུརྱའི་འོད་ཀྱི་རྒྱལ་པོ་དེ་ལ་བྱས་པ་གཟོ་ཞིང་རྗེས་སུ་དྲན་ལ་སེམས་ཅན་
-378 -



བདེར་གཤེགས་བདུན་གྱི་མཆོད་པའི་ཆོག་སྒྲིག་ཡིད་བཞིན་དབང་རྒྱལ།
ཐམས་ཅད་ལ་ཕན་པའི་ཕྱིར་ཞུགས་པ་ལེགས་སོ་ལེགས་སོ་ཞེས་རྗེས་སུ་གནང་
བ་བསྟན་པ་དེ་བཞིན་དུ་དེང་འདིར་ཡང་མཆོད་པའི་ཚོགས་སྦྱར་བའི་ཕོ་བྲང་གི་
དཀྱིལ་འཁོར་འདིར་དུལ་ཞིང་ཞི་བའི་འཁོར་དང་ལྡན་པར་བྱམས་པ་དང་ཐུགས་
བརྩེ་བས་མཆོད་པ་བཞེས་ཤིང་མདོ་སྡེའི་ཆོ་ག་ཡོངས་སུ་རྫོགས་པར་བཀང་བའི་
འཕྲིན་ལས་མཛད་དེ། ཕན་ཡོན་ཇི་སྐད་བཀའ་བསྩལ་པ་ཐམས་ཅད་བདག་ཅག་
ལ་སོགས་པ་སེམས་ཅན་ཐམས་ཅད་ཀྱིས་ཐོབ་པར་བྱིན་གྱིས་བརླབ་པར་ཅི་
གནང་། ལྷག་པར་ཡང་དེ་བཞིན་གཤེགས་པ་བདུན་གྱི་སྔོན་གྱི་སྨོན་ལམ་གྱི་ཁྱད་
པར་རྒྱས་པའི་མདོ་ལ་སོགས་པ་གསུང་རབ་དམ་པའི་ཆོས་ཡུན་རིང་དུ་རྒྱས་པར་
བགྱི་བ་དང༌། སྒོ་ཐམས་ཅད་ནས་ཆོས་སྤྱོད་པ་རྣམས་ལ་བར་ཆད་དང་བགེགས་
སུ་གྱུར་པ་དང་བདུད་ཀྱི་ཕྱོགས་སུ་གྱུར་པ་ཐམས་ཅད་དང་ཡུལ་ཕྱོགས་སུ་མི་ནད་
དང་ཕྱུགས་ནད་གཏོང་བ་དང་། ཐན་པ་དང་སད་དང་སེར་བ་ལ་སོགས་པས་ལོ་
ཏོག་མ་རུངས་པར་བགྱིད་པ་དང་། གནོད་པ་དང་མཚན་མ་ངན་པ་དང་། བཀྲ་མི་
ཤིས་པ་མང་པོ་སྟོན་ཅིང་སེམས་ཅན་ལ་སྡང་བར་སེམས་པའི་གདོན་བགེགས་
རིགས་ཐ་དད་པ་མང་པོ་ཡུལ་ཁམས་དང་། ཡུལ་ཕྱོགས་འདིར་རྒྱུ་བ་མཆིས་སོ་
འཚལ་དང་བདག་ཅག་ལ་སོགས་པ་ལ་སྔོན་གྱི་ལས་ཀྱིས་བདས་པའམ་འཕྲལ་གྱི་
རྐྱེན་ལས་གྱུར་པའམ་ཡུལ་ཕྱོགས་དང་ཕ་ཚན་དང་རིགས་རྒྱུད་ཀྱི་སྲི་ཅན་དུ་གྱུར་
པ་ཡང་རུང་སྟེ། བདག་ཅག་ལ་སོགས་པ་སེམས་ཅན་རྣམས་ཀྱི་ལུས་དང་སྲོག་
དང་ཆབ་སྲིད་དང༌། དབང་ཕྱུག་དང་འཁོར་དང་ཡོ་བྱད་ལ་སོགས་པ་གང་
ཡང་རུང་བ་ལ་ཅི་ཡང་རུང་བའི་སྒོ་ནས་གནོད་པ་བགྱིད་པའི་གདོན་བགེགས་ཅི་
མཆིས་པ་ཐམས་ཅད་གང་ལ་གང་འདུལ་བའི་ཐབས་ཀྱིས་གདུལ་ཞིང་འཁོན་དང་
གནོད་པའི་བསམ་པ་འདོར་དུ་བསྩལ་ཏེ་ཞི་བ་དང་དགེ་བ་དང་བྱམས་པའི་བསམ་
- 379 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
པ་ཅན་དུ་བགྱི་ཞིང་སྔོན་ཆད་བཀྲ་མི་ཤིས་པ་དང་གནོད་པའི་སྦྱོར་བ་ངན་པ་
བགྱིས་པ་རྣམས་ཀྱང་འཇིག་ཅིང་འདོར་དུ་བསྩལ། སླན་ཆད་ཀྱང་གནོད་པའི་
བག་ཅི་ཡང་མི་བགྱིད་པར་སོ་སོའི་རིགས་ཀྱི་བྲོ་དམ་པོས་བསྒག་ཅིང་གདན་
འཛོམ་པའི་སྤྱན་སྔར་དམ་ཚིག་ཆེན་པོ་བསྩལ་བའི་འཕྲིན་ལས་མཛད་པར་ཅི་
གནང་། གནོད་སྦྱིན་རྣམས་ཀྱིས་བདེན་མཐོང་མདོ་འདི་ཉིད། །བསྲུང་བར་
དམ་བཅའ་མཛད་པ་ཇི་བཞིན་འབྲས། །དཔག་མེད་སོགས་ཕྱག་རྡོར་ལྟར་སྦྱོར། །
གཞི་བདག་ལ་གཏོར་མ་བསྔོ་བ་ནི། མཆོད་སྦྱིན་གྱི་གཏོར་མ་འདོད་པའི་ཡོན་ཏན་ལྔ་
དང་ལྡན་པ་འདི་ཉིད་སའི་ལྷ་མོ་བསྟན་མས་གཙོ་བྱས་བོད་ཁ་བ་ཅན་གྱི་རྒྱལ་
ཁམས་བསྲུང་ཞིང་སྐྱོབ་པའི་སྲུང་མ་སྤྱི་དང་བྱེ་བྲག་ཡུལ་ཕྱོགས་འདི་དག་གི་
དགོན་གྲོང་གནས་མལ་བསྲུང་བའི་ལྷ་ཀླུ་བསྟན་མ་བཅུ་གཉིས་སོགས་མི་མ་ཡིན་
མཐུ་བོ་ཆེ་རྣམས་ལ་འབུལ་ལོ། །མཆོད་སྦྱིན་གྱི་གཏོར་མ་འདི་བཞེས་ལ་བདག་
ཅག་དཔོན་སློབ་འཁོར་དང་བཅས་པ་རྣམས་ཀྱི་ཆོས་སྒྲུབ་པའི་འགལ་རྐྱེན་ཞི་ཞིང་
མཐུན་རྐྱེན་ཡིད་བཞིན་དུ་སྒྲུབ་པར་མཛད་དུ་གསོལ།
གསུམ་པ་ཞར་བྱུང་གཟུངས་སྒྲུབ་ནི། གཟུངས་ཀྱི་བུམ་པ་ལ་དམིགས་ཏེ། ཏདྱ་ ཐཱ། གྷུ་མེ་ སོགས་
དང་ཏདྱ་ཐཱ། ཨོཾ་བྷི་ཥ་ཛེ་གྷོ་ཥ་ཛེ་མཧཱ་བྷི་ཥ་ཛེ་གྷོ་ཥ་ཛེ། རཱ་ཛ་ས་མུངྒ་ཏེ་སྭཱཧཱ། ཞེས་
མང་དུ་བཟླ། སྔགས་བཟླས་པའི་རྐྱེན་གྱིས་བདེ་བར་གཤེགས་པ་བརྒྱད་འཁོར་དང་
བཅས་པའི་ཐུགས་དམ་གྱི་རྒྱུད་བསྐུལ་ཏེ་སྐུའི་ཆ་ཐམས་ཅད་ནས་འོད་ཟེར་དཔག་
ཏུ་མེད་པ་བྱུང་སྟེ་བུམ་པའི་ཆུ་ལ་ཐིམ་པས་བྱིན་གྱིས་བརླབ་པར་བསམ་པའི་ཆུས་ལྷ་
ལའང་ཁྲུས་གསོལ་ཞིང་རང་གཞན་རྣམས་ལ་ཁྲུས་བྱ། གཤིན་པོའི་རུས་པ་སོགས་ལ་གཏོར་ནའང་ཕན་ཡོན་
ཆེའོ། །མཇུག་ཆོག་གཏང་རག་གི་ཕྱག་འཚལ་ནི། །
ལྷར་བཅས་སྐྱེ་རྒུའི་འདྲེན་པ་ཟས་གཙང་སྲས། །ཞེས་པ་ནས། བརྒྱུད་པའི་བླ་
-380 -



བདེར་གཤེགས་བདུན་གྱི་མཆོད་པའི་ཆོག་སྒྲིག་ཡིད་བཞིན་དབང་རྒྱལ།
མ་རྣམས་ལ་ ཕྱག་ འཚལ་ལོ། །ཞེས་པའི་བར་གོང་ལྟར་ལ། མཚན་གྱི་མེ་ཏོག་རྒྱས་ཤིང་
དག་པ་ལ། །དཔེ་བྱད་བཟང་པོའི་འབྲུ་ཆགས་མཛེས་པའི་སྐུ། །གང་གི་མཐོང་
ཐོས་དྲན་པའི་དཔལ་གྱུར་པའི། །སྟོན་པ་མཚན་ལེགས་དཔལ་ལ་ཕྱག་འཚལ་
ལོ། །རིན་ཆེན་ཟླ་དང་པདྨས་རབ་བརྒྱན་ཅིང་། །ཤེས་བྱ་ཀུན་ལ་མཁས་ཤིང་
མཁྱེན་པ་རྒྱས། །རྒྱ་མཚོ་ལྟ་བུར་ཟབ་པའི་གསུང་མངའ་བའི། །སྒྲ་དབྱངས་རྒྱལ་
པོ་ཁྱེད་ལ་ཕྱག་འཚལ་ལོ། །ཛམྦུ་ཆུ་བོའི་གསེར་ལྟར་ལྷང་ངེ་བ། །ཉི་མ་སྟོང་བས་
ལྷག་པའི་གཟི་བརྗིད་འབར། །དྲི་མེད་གསེར་གྱི་མཆོད་སྡོང་ལྟ་བུའི་སྐུ། །གསེར་
བཟང་དྲི་མེད་སྣང་ལ་ཕྱག་འཚལ་ལོ། །མྱ་ངན་འདས་ཤིང་བདེ་བའི་མཆོག་
བརྙེས་པ། །འགྲོ་བའི་སྡུག་བསྔལ་གདུང་བ་སེལ་མཛད་ཅིང་། །འགྲོ་དྲུག་མགོན་
དང་དཔལ་དུ་གྱུར་པ་ཡི། །མྱ་ངན་མེད་མཆོག་དཔལ་ལ་ཕྱག་འཚལ་ལོ། །ཆོས་
སྒྲ་ཆེན་པོས་ཕ་རོལ་རྒོལ་བ་འཇོམས། །རྒྱ་མཚོ་ལྟ་བུར་ཟབ་པའི་གསུང་མངའ་
ཞིང་། །འགྲོ་བའི་དུག་གསུམ་མ་ལུས་ཞི་མཛད་པའི། །ཆོས་བསྒྲགས་རྒྱ་མཚོའི་
དབྱངས་ལ་ཕྱག་འཚལ་ལོ། །ཆོས་ཀྱི་བློ་གྲོས་གཏིང་དཔག་དཀའ་བའི་ཚུལ། །
རྣམ་དག་ཆོས་ཀྱི་དབྱིངས་ལ་རོལ་མཛད་ཅིང་། །ཤེས་བྱ་མ་ལུས་མངོན་སུམ་
གཟིགས་པ་པོ། །མངོན་མཁྱེན་རྒྱལ་པོ་ཁྱེད་ལ་ཕྱག་འཚལ་ལོ། །ཐུགས་རྗེ་ཀུན་
ལ་སྙོམས་པའི་བཅོམ་ལྡན་འདས། །མཚན་ཙམ་ཐོས་པས་ངན་འགྲོའི་སྡུག་
བསྔལ་སེལ། །དུག་གསུམ་ནད་སེལ་སངས་རྒྱས་སྨན་གྱི་བླ། །བཻ་ཌཱུརྱ་ཡི་འོད་ལ་
ཕྱག་འཚལ་ལོ། །ཐབས་མཁས་ཐུགས་ རྗེས་ཤཱཀྱའི་རིགས་འཁྲུངས་ཤིང་། །
གཞན་གྱིས་མི་ཐུབ་བདུད་ཀྱི་དཔུང་འཇོམས་པ། །གསེར་གྱི་ལྷུན་པོ་ལྟ་བུར་
བརྗིད་པའི་སྐུ། །ཤཱཀྱའི་རྒྱལ་པོ་ཁྱེད་ལ་ཕྱག་འཚལ་ལོ། ། ཞེས་དང་། ཤར་ཕྱོགས་
གངྒཱའི་ཀླུང་གི་བྱེ་སྙེད་ན། །གཞན་གྱིས་མི་ཐུབ་རྣམ་དག་ཞིང་གི་དཔལ། །བགྲང་
- 381 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ཡས་སེམས་དཔས་བསྐོར་བའི་བཅོམ་ལྡན་འདས། །མཚན་ལེགས་ཡོངས་
བསྒྲགས་དཔལ་ལ་ཕྱག་འཚལ་ལོ། །ཤར་ཕྱོགས་གངྒཱའི་ཀླུང་བདུན་བྱེ་སྙེད་ན། །
རིན་ཆེན་ལྡན་པ་རྣམ་དག་ཞིང་གི་དཔལ། །བགྲང་ཡས་སེམས་དཔས་བསྐོར་བའི་
བཅོམ་ལྡན་འདས། །རིན་ཆེན་ཟླ་བའི་ཞབས་ལ་ཕྱག་འཚལ་ལོ། །ཤར་ཕྱོགས་
གངྒའི་ཀླུང་ལྔའི་བྱེ་སྙེད་ན། །སྤོས་ཀྱིས་ཡོངས་གང་རྣམ་དག་ཞིང་གི་དཔལ། །
བགྲང་ཡས་སེམས་དཔས་བསྐོར་བའི་བཅོམ་ལྡན་འདས། །གསེར་བཟང་དྲི་མེད་
སྣང་ལ་ཕྱག་འཚལ་ལོ། །ཤར་ཕྱོགས་གངྒའི་ཀླུང་བདུན་བྱེ་སྙེད་ན། །མྱ་ངན་བྲལ་
བའི་རྣམ་དག་ཞིང་གི་དཔལ། །བགྲང་ཡས་སེམས་དཔས་བསྐོར་བའི་བཅོམ་ལྡན་
འདས། །མྱ་ངན་མེད་མཆོག་དཔལ་ལ་ཕྱག་འཚལ་ལོ། །ཤར་ཕྱོགས་གངྒཱའི་ཀླུང་
བརྒྱད་བྱེ་སྙེད་ན། །ཆོས་ཀྱི་རྒྱལ་མཚན་རྣམ་དག་ཞིང་གི་དཔལ། །བགྲང་ཡས་
སེམས་དཔས་བསྐོར་བའི་བཅོམ་ལྡན་འདས། །ཆོས་བསྒྲགས་རྒྱ་མཚོའི་དབྱངས་
ལ་ཕྱག་འཚལ་ལོ། །ཤར་ཕྱོགས་གངྒའི་ཀླུང་དགུའི་བྱེ་སྙེད་ན། །རིན་ཆེན་རྒྱ་
མཚོའི་རྣམ་དག་ཞིང་གི་དཔལ། །བགྲང་ཡས་སེམས་དཔས་བསྐོར་བའི་བཅོམ་
ལྡན་འདས། །མངོན་མཁྱེན་རྒྱལ་པོའི་ཞབས་ལ་ཕྱག་འཚལ་ལོ། །ཤར་ ཕྱོགས་
གངྒའི་ཀླུང་བཅུའི་བྱེ་སྙེད་ན། །བེ་ཌཱུརྱར་སྣང་རྣམ་དག་ཞིང་གི་དཔལ། །བགྲང་
ཡས་སེམས་དཔས་བསྐོར་བའི་བཅོམ་ལྡན་འདས། །སྨན་གྱི་བླ་མའི་ཞབས་ལ་
ཕྱག་འཚལ་ལོ། །ཐུགས་རྗེ་བརྩོན་འགྲུས་མཆོག་གི་རྩེར་གཤེགས་པས། །སྙིགས་
དུས་རྒྱལ་བ་གཞན་གྱིས་མི་ཐུལ་བའི། །མི་མཇེད་ཚེ་ལོ་བརྒྱ་བའི་ཞིང་གི་དཔལ།།
འདྲེན་མཆོག་ཤཱཀྱའི་ཏོག་ལ་ཕྱག་འཚལ་ལོ། །ཀུན་འབྱུང་མུན་པའི་ས་བོན་མཐར་
འཛད་ཅིང་། །སྡུག་བསྔལ་ཟུག་རྔུའི་རྩ་བ་དྲུངས་ནས་འབྱིན། །རྒྱལ་ཡུམ་ཤེས་
རབ་ཕ་རོལ་ཕྱིན་ལ་སོགས། །ཐེག་གསུམ་དམ་པའི་ཆོས་ལ་ཕྱག་འཚལ་ལོ། །
- 382 -



བདེར་གཤེགས་བདུན་གྱི་མཆོད་པའི་ཆོག་སྒྲིག་ཡིད་བཞིན་དབང་རྒྱལ།
ཆོས་ཀྱི་རྒྱལ་བུ་གཞོན་ནུ་མཁྱེན་པའི་གཏེར། །བདག་ཅག་ཉེས་བརྒྱས་གཟིར་
བའི་འགྲོ་བ་ལ། །ཟབ་ཡངས་ལམ་འདི་མངོན་དུ་གྱུར་མཛད་པ། །རྗེ་བཙུན་
འཇམ་པའི་དབྱངས་ལ་ཕྱག་འཚལ་ལོ། །ཐབས་མཁས་ཐུགས་རྗེ་ཕུལ་དུ་གྱུར་
བའི་མཐུས། །དུས་མིན་འཆི་གསོ་རྒྱལ་སྲིད་སྤེལ་སོགས་སླད། །མཆོད་པའི་སྦྱོར་
བ་གསལ་བར་སྟོན་མཛད་པ། །འཕགས་པ་སྐྱབས་ གྲོལ་མཛད་ལ་ཕྱག་
འཚལ་ལོ། །ཡངས་པ་ཅན་དུ་བདེ་གཤེགས་བརྒྱད་འཛོམས་ནས། །སྤྱི་སྒོས་
བསྟན་པ་བསྲུང་པར་བཀའ་བསྒོས་ཤིང་། །རང་རང་བདེན་པའི་ངག་གིས་ཞལ་
བཞེས་པ། །གསང་བདག་འཁོར་དང་བཅས་ལ་ཕྱག་འཚལ་ལོ། །ཡངས་པ་ཅན་
དུ་སྨན་བླའི་མཚན་ཐོས་པས། །བདེན་མཐོང་མདོ་འདི་བསྲུང་བར་དམ་
བཅས་པ། །བདུན་འབུམ་འཁོར་གྱིས་བསྐོར་བའི་བཅུ་གཉིས་པོ། །གནོད་སྦྱིན་སྡེ་
དཔོན་རྣམས་ལ་ཕྱག་འཚལ་ལོ། །མཁའ་ཁྱབ་ཞིང་གི་ཕྱག་འོས་ཐམས་ཅད་ལ།།
ཡོན་ཏན་ཞིང་དུ་ལྷག་པར་མོས་པའི་བློས། །འགྲོ་ཀུན་ཞིང་རྡུལ་གྲངས་སྙེད་ལུས་
སྤྲུལ་ནས། །སངས་རྒྱས་ཞིང་མཐར་རྟག་ཏུ་གུས་ཕྱག་འཚལ་ལོ། །ཇི་སྙེད་སུ་དག་
ཕྱོགས་བཅུའི་འཇིག་རྟེན་ན། །སོགས་ཡན་ལག་བདུན་པ་བྱ། དེ་བཞིན་གཤེགས་པ་
བདུན་གྱི་སྔོན་གྱི་སྨོན་ལམ་གྱི་ཁྱད་པར་རྒྱས་པའི་མདོ་སྡེ་ལས་བྱུང་བ་བཞིན་དུ་
མཆོད་པའི་ཚོགས་སྦྱར་བའི་ཕོ་བྲང་གི་དཀྱིལ་འཁོར་འདིར་དེ་བཞིན་གཤེགས་པ་
དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བདུན་དང་སྟོན་པ་བཅོམ་
ལྡན་འདས་ཤཱཀྱ་ཐུབ་པ་འཁོར་དང་བཅས་པ་སྤྱན་དྲངས་ནས་མཚན་ནས་བརྗོད་
དེ་ཕྱག་འཚལ་བ་དང་མཆོད་ཅིང་། དེ་དག་གི་སྔོན་གྱི་སྨོན་ལམ་ཁྱད་པར་ཅན་
དང་མཐུན་པར་སྨོན་ལམ་བཏབ་པ་དང་། དེ་དག་གི་སྤྱན་སྔར་སྡིག་པ་བཤགས་
པ་དང་དགེ་བ་ལ་རྗེས་སུ་ཡི་རང་བ་དང་། བསྐུལ་ཞིང་གསོལ་བ་བཏབ་པ་ལ་
- 383 -



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
སོགས་པའི་བསོད་ནམས་ཅི་མཆིས་པའི་སྟོབས་དང་། དེ་དག་གི་མཐུ་དཔལ་དང་
བྱིན་གྱིས་བརླབས་ཀྱི་སྟོབས་ཀྱིས། བསྟན་འགྲོའི་ཕན་བདེའི་རྩ་ལག་ཏུ་གྱུར་པ་
དབང་ཕྱུག་དམ་པ་རྣམས་ཀྱི་ཐོག་མ་མ་མཆིས་པའི་འཁོར་བ་ནས་བསགས་པའི་
སྡིག་པ་དང་སྒྲིབ་པ་ཅི་མངའ་བ་ཐམས་ཅད་བྱང་བར་གྱུར་ཅིག སྐུ་ལ་སྙུན་མི་
མངའ་ཞིང་སྐུ་ཚེ་རིང་བ་དང་དབུ་རྨོག་བཙན་པ་དང་ཆབ་སྲིད་འཇམ་དར་ཆེ་བ་
དང་། འཇིག་རྟེན་དང་འཇིག་རྟེན་ལས་འདས་པའི་དཔལ་ཕུན་སུམ་ཚོགས་པ་ལ་
མངའ་བརྙེས་པར་གྱུར་ཅིག མཐར་ཡང་ཚོགས་གཉིས་ཡོངས་སུ་རྫོགས་ནས་
གཡུང་དྲུང་གི་སྐུ་ཆོས་ཀྱི་རྒྱལ་པོ་སངས་རྒྱས་བཅོམ་ལྡན་འདས་ཀྱི་གོ་འཕང་
བརྙེས་པར་གྱུར་ཅིག ཆབ་འོག་ཏུ་གཏོགས་པའི་འབངས་ཐམས་ཅད་ཀྱང་ཕྱི་ནང་
གི་གནོད་པ་ཐམས་ཅད་རབ་ཏུ་ཞི་ཞིང་བདེ་སྐྱིད་ཕུན་སུམ་ཚོགས་པ་དང་བླ་ན་
མེད་པའི་བྱང་ཆུབ་ཆེན་པོ་ཐོབ་པར་གྱུར་ཅིག ཡུལ་ཁམས་ཐམས་ཅད་དུ་ཡང་མི་
ནད་དང་ཕྱུགས་ནད་དང་ལོ་ཉེས་དང་དགྲའི་གནོད་པ་དང་། བཀྲ་མི་ཤིས་པའི་
བག་ཅི་ཡང་མི་འབྱུང་བ་དང་ཆར་ཆུ་དུས་སུ་བབས་ཏེ་ལོ་ཕྱུགས་འཕེལ་ཞིང་རྒྱས་
པ་དང་བདེ་སྐྱིད་ཀྱི་དཔལ་ཕུན་སུམ་ཚོགས་པ་དང་ལྡན་པར་གྱུར་ཅིག སེམས་
ཅན་ཐམས་ཅད་ཀྱང་བདེ་བ་ཐམས་ཅད་དང་ལྡན་ཞིང་འཇིག་རྟེན་གྱི་ཁམས་དེ་
དག་ཏུ་སྐྱེས་ནས་སངས་རྒྱས་བཅོམ་ལྡན་འདས་དེ་རྣམས་ ཀྱི་ ཞལ་མཐོང་སྟེ་
གདམ་ངག་ཐོབ་ནས་ཚོགས་གཉིས་རྫོགས་ནས་སངས་རྒྱས་པར་གྱུར་ཅིག ཁྱད་
པར་དུ་ཡང་དམ་པའི་ཆོས་ཡུན་རིང་དུ་གནས་ཤིང་སྒོ་ཐམས་ཅད་ནས་དར་ཞིང་
རྒྱས་པར་གྱུར་ཅིག
བཟོད་པར་གསོལ་བ་ནི། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་
ཡང་དག་པར་རྫོགས་པའི་སངས་རྒྱས་བདུན་འཁོར་དང་བཅས་པ་དང་སྟོན་པ་
- 384 -



བདེར་གཤེགས་བདུན་གྱི་མཆོད་པའི་ཆོག་སྒྲིག་ཡིད་བཞིན་དབང་རྒྱལ།
བཅོམ་ལྡན་འདས་དཔལ་རྒྱལ་བ་ཤཱཀྱ་ཐུབ་པ་འཁོར་དང་བཅས་པ་གདན་འཛོམ་
པའི་སྤྱན་སྔར་བདག་ཅག་ལ་སོགས་པ་འགྲོ་བ་མང་པོའི་དོན་མཛད་པར་གསོལ་
བའི་སྐབས་འདིར་བདག་ཅག་དུས་ངན་པའི་སེམས་ཅན་སྤྱོད་པ་དམན་ཞིང་མ་
དག་པས་མ་འཚལ་བ་དང་བག་མ་མཆིས་པའི་དབང་གིས་ལུས་ངག་ཡིད་གསུམ་
གྱི་སྤྱོད་པ་ཉོན་མོངས་པ་དང་འདྲེས་པ་དང་མཆོད་པའི་དངོས་པོ་ཆུང་ཞིང་ངན་པ་
དང༌། གཙང་སྦྲ་མ་བྱེད་པ་དང་མདོ་ལས་བྱུང་བའི་ཆོ་ག་བཞིན་དུ་མ་ལྕོགས་པ་ལ་
སོགས་པ་འཁྲུལ་ཞིང་ནོངས་པ་ཐམས་ཅད་འཕགས་པ་ཐུགས་རྗེ་ཆེན་པོ་དང་ལྡན་
པ་རྣམས་ལ་བཟོད་པར་གསོལ་ཞིང་མཆིས་ན། ཐུགས་བརྩེ་བར་དགོངས་ཏེ་
བཟོད་པར་བཞེས་ཤིང་། འཕྲལ་དང་ཡུན་དུ་བདག་གི་སྒྲིབ་པར་མི་འགྱུར་བར་
བྱིན་གྱིས་བརླབ་པར་ཅི་གནང་། མ་འབྱོར་བ་དང་ཉམས་པ་དང་། །གང་ཡང་
བདག་རྨོངས་བློ་ཡིས་ནི། །བགྱིས་པ་དང་ནི་བགྱིས་བསྩལ་གང་། །དེ་ཡང་བཟོད་
པར་མཛད་དུ་གསོལ། །དུས་ངན་སེམས་ཅན་བསོད་ནམས་དམན། །མ་རིག་ཉོན་
མོངས་དང་འདྲེས་པས། །འཕགས་པའི་ཐུགས་དགོངས་མ་རྫོགས་པ། །དེ་ཡང་
བཟོད་པར་མཛད་དུ་གསོལ། །སེར་སྣའི་དབང་གྱུར་མི་མཁས་པས། །མཆོད་པ་
ངན་ཞིང་བཤམས་ཉེས་པ། །མགོན་པོ་ཐུགས་རྗེ་ཆེ་ལྡན་པས། །དེ་ཡང་བཟོད་
པར་མཛད་དུ་གསོལ། །བག་མེད་སྤྱོད་པ་མ་དག་པས། །མདོ་ལས་བྱུང་བའི་ཆོ་ག་
བཞིན། །མ་ལྕོགས་འཁྲུལ་བ་ཅི་མཆིས་པ། །དེ་ཡང་བཟོད་པར་མཛད་དུ་
གསོལ། །ལྷག་པ་དང་ནི་ཆད་པ་དང་། །ཆོ་གའི་ཡན་ལག་ཉམས་པ་དང་། །
བདག་གིས་བརྗེད་ངས་ཅི་མཆིས་པ། །དེ་ཡང་བཟོད་པར་མཛད་དུ་གསོལ། །
དེ་ནས་གཤེགས་སུ་གསོལ་བ་ནི། ཁྱེད་ཀྱིས་སེམས་ཅན་དོན་ཀུན་མཛད། །རྗེས་སུ་
མཐུན་པའི་དངོས་གྲུབ་སྩོལ། །སངས་རྒྱས་ཡུལ་དུ་གཤེགས་ནས་ཀྱང་། །སླར་
- 385-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ཡང་ཐུགས་རྗེས་འབྱོན་པར་མཛོད། །མགོན་པོ་ཐུགས་རྗེ་ཆེན་པོ་དང་ལྡན་པ་
རྣམས་ཀྱིས་བདག་ཅག་དང་སེམས་ཅན་ཐམས་ཅད་ཀྱི་དོན་མཛད་པ་ལེགས་
ཀྱིས། སོ་སོའི་ཞིང་ཁམས་སུ་རྫུ་འཕྲུལ་གྱིས་འཁོར་དང་བཅས་པ་གཤེགས་སུ་
གསོལ་ལོ། །འཇམ་དཔལ་དཔའ་པོས་ཇི་ལྟར་མཁྱེན་པ་དང་། །ཞེས་སོགས་བློ་ཀ་
གཉིས། དགེ་བ་འདི་ཡིས་མྱུར་དུ་བདག །སོགས་བརྗོད། འགྲོ་བའི་སྡུག་བསྔལ་སྨན་
གཅིག་པུ། །སོགས་དང་། རྨད་བྱུང་སྲས་བཅས་རྒྱལ་བའི་བྱིན་རླབས་དང་། །རྟེན་
འབྲེལ་བསླུ་བ་མེད་པའི་བདེན་པ་དང་། །བདག་གི་ལྷག་བསམ་དག་པའི་མཐུ་
སྟོབས་ཀྱིས། །རྣམ་དག་སྨོན་པའི་གནས་ཀུན་འགྲུབ་པར་ཤོག །
ཤིས་བརྗོད་ནི། སྙིགས་མའི་འགྲོ་ལ་ཐུགས་ རྗེ་ཉི་མའི་འོད། །ཆེས་ཆེར་རབ་
འབར་ བཅོམ་ ལྡན་བདེར་གཤེགས་བདུན། །སྨོན་ ལམ་ གསུངས་ པ་ དོན་ཀུན་
འགྲུབ་པ་སོགས། །རྫོགས་པའི་སངས་རྒྱས་རྣམས་ཀྱི་བཀྲ་ཤིས་ཤོག །ཐོས་པ་
ཙམ་གྱིས་སྲིད་ཞིའི་སྡུག་བསྔལ་ལས། །རྣམ་པར་སྒྲོལ་ནུས་ཟབ་དང་རྒྱ་ཆེ་བའི།།
སྙིང་པོ་སྨན་གྱི་མདོ་སྡེ་བརྒྱད་བརྒྱ་པ། །གསུང་མཆོག་དམ་པའི་ཆོས་ཀྱི་བཀྲ་ཤིས་
ཤོག །ཞུ་གསོལ་སྲུང་སྐྱོབ་མཛད་པའི་སེམས་དཔའ་ཆེ། །ཉན་ཐོས་ཕྱོགས་སྐྱོང་
གནོད་སྦྱིན་སྡེ་དཔོན་སོགས། །ཆོས་འདི་ཡུན་དུ་འཕེལ་ཞིང་གནས་བྱེད་པའི། །
དགེ་འདུན་འདུས་པའི་ཚོགས་ཀྱི་བཀྲ་ཤིས་ཤོག །གཞན་ཡང་བཀྲ་ཤིས་ཀྱི་ཚིགས་སུ་
བཅད་པ་མདོ་ལས་བྱུང་བ་ཇི་ལྟར་རིགས་པ་བརྗོད་དེ་མེ་ཏོག་སིལ་མ་ཕྱོགས་ཀུན་ཏུ་ལེགས་པར་དགྲམ་པར་
བྱའོ། །
ཨོཾ་སྭ་སྟི། གྲངས་མེད་རྒྱལ་ཀུན་ཡོན་ཏན་རབ་མཉམ་ཡང་། །ཉིན་བྱེད་
འོད་སྣང་ནུབ་པའི་སྨག་རུམ་ལྟར། །ལྔ་བདོའི་རྒུད་པས་གདུངས་པའི་འགྲོ་བ་ལ།།
ཐུགས་རྗེ་ཆེས་ལྷག་སྨན་བླ་བདེ་གཤེགས་བརྒྱད། །གང་ལ་བརྟེན་ནས་རང་
- 386 -



བདེར་གཤེགས་བདུན་གྱི་མཆོད་པའི་ཆོག་སྒྲིག་ཡིད་བཞིན་དབང་རྒྱལ།
གཞན་བསག་སྦྱང་སྒོ། །བརྒྱ་ཕྲག་སྤེལ་པའི་རྨད་བྱུང་ཟབ་མཆོག་འདི། །དད་དམ་
འགྱུར་མེད་བསྟན་འཛིན་ཆོས་ཕེལ་ནས། །ཆེས་དཀར་ལྷག་བསམ་དག་པས་སྤར་
དུ་བསྒྲུབས། །འདིར་འབད་ཀྱིས་མཚོན་དུས་གསུམ་དགེ་ཚོགས་མཐུས། །རྒྱལ་
བའི་བསྟན་དར་དེ་འཛིན་ཡོངས་ཀྱི་གཙོ། །བསྐལ་བརྒྱར་མི་གཡོ་ལུགས་ཟུང་
བཞེད་རྒུའི་ཚོགས། །གེགས་མེད་ལྷུན་གྱིས་གྲུབ་པ་ཉིད་གྱུར་ཅིག །ཚང་ལ་དྲི་
བྲལ་མདོ་སྔགས་ཟུང་འབྲེལ་བསྟན། །འཛིན་པའི་སྐྱེས་མཆོག་དགེ་འདུན་སྡེ་དང་
བཅས། །སྐུ་ཚེ་རྟག་བརྟན་ཆོས་འབྱོར་མཛད་འཕྲིན་རྒྱས། །དེས་མཐུས་འཇིག་
རྟེན་བདེ་དགེས་འཚོ་བར་ཤོག །ཡིད་ཅན་སྤྱི་དང་རྒྱུ་སྦྱོར་ལྟོས་བཅས་ཀྱི། །
འགལ་རྐྱེན་ཀུན་ཞི་ཆོས་ལྡན་བསམ་དོན་འགྲུབ། །རིང་མིན་རྫོགས་བྱང་འཐོབ་
སོགས་སྨོན་པའི་གནས། །མ་ལུས་མཆོག་གསུམ་བདེན་མཐུས་མྱུར་འགྲུབ་
ཤོག། །།ཅེས་པའང་སྨན་བླའི་མདོ་ཆོག་སྔོན་ཡོད་ལྷ་སའི་སྤར་ཐུང་དུས་དབང་དུ་གྱུར་ཏེ་དེང་
སྐབས་སྤར་གདབ་བྱར་དབེན་པས་ད་ལམ་འདི་བཞིན་གསར་བསྐྲུན་སྐབས། སྦྱོར་བའི་སྐོར་སོགས་སྤར་ཐུང་
ལྟར་ལས་ཞིབ་ཆ་མ་ལྕོགས་ཀྱང་། ཆོ་ག་དངོས་གཞིར་རྒྱལ་མཆོག་ལྔ་པ་ཆེན་པོའི་བཀའ་འབུམ་སྤར་རྙིང་
རྣམ་དག་དང་སྒོ་བསྟུན་པའི་ཞུ་དག་དང་སྤར་བྱང་སྨོན་ཚིག་ཆབས་ཅིག་པར་རྒྱུ་སྦྱོར་པའི་འདོད་མོས་བཞིན་
དུ་བཙུན་གཟུགས་ཤཱ་ས་ནས་སྤེལ་བ་འགྲོ་དོན་འཕེལ།། །།
- 387-



༄༅། །དེ་བཞིན་གཤེགས་པ་བདུན་མཆོད་པའི་ཆོ་ག་
བསྡུས་ཏེ་བྱ་བ་བཞུགས་སོ། །
མཁས་གྲུབ་ཀརྨ་ཆགས་མེད་ཀྱིས་མཛད་པ།
སངས་རྒྱས་སྨན་གྱི་བླ་བཻ་རཱུརྱ་འོད་ཀྱི་རྒྱལ་པོ་ལ་སོགས་པ་དེ་བཞིན་གཤེགས་པ་བདུན་ལ་
ཕྱག་འཚལ་ལོ། །དེ་བཞིན་གཤེགས་པ་བདུན་མཆོད་པའི་ཆོ་ག་བསྡུས་ཏེ་བྱ་བར་འདོད་པས། སོ་སོར་
ཐར་པའི་སྡོམ་པ་གང་རུང་དང་ལྡན་ཞིང་བྱང་ཆུབ་ཏུ་སེམས་བསྐྱེད་ལ། དུས་ཚེས་བརྒྱད་ལྟ་བུའམ་རྒྱུན་
དུ་གནས་ཡིད་དུ་འོང་བ་གཙང་མར་བྱས་པའི་གནས་སུ་མཎྜལ་མེ་ཏོག་གི་ཚོམ་བུ་ལྷ་གྲངས་དང་
མཉམ་པ་བཀོད། སྐུ་གསུང་ཐུགས་ཀྱི་རྟེན་ཅི་རིགས་པར་བཞུགས། མཆོད་པ་ཅི་འབྱོར་ཡང་བཤམས་
ཏེ་ནུས་པ་མ་འཕྲིས་པར་བཤམ། དེ་ནས་ཁྲུས་བྱས་ཏེ་སྟན་བདེ་བར་འདུག་ལ། སྟོང་པ་ཉིད་ཀྱི་ཏིང་ངེ་
འཛིན་ཅི་རིགས་སུ་བསྒོམ། གང་གིས་རྟེན་ཅིང་འབྲེལ་བར་འབྱུང་། །འགག་པ་མེད་
པ་སྐྱེ་མེད་པ། །ཆད་པ་མེད་པ་རྟག་མེད་པ། །འོང་བ་མེད་པ་འགྲོ་མེད་པ།།
ཐ་དད་དོན་མིན་དོན་གཅིག་མིན། །སྤྲོས་པ་ཉེར་ཞི་ཞིར་བསྟན་པ། །རྫོགས་
པའི་སངས་རྒྱས་སྨྲ་རྣམས་ཀྱི། །དམ་པ་དེ་ལ་ཕྱག་འཚལ་ལོ། །ཞེས་པ་དང་།
གང་ཞིག་རྐྱེན་ལས་སྐྱེས་པ་དེ་མ་སྐྱེས། །དེ་ལ་སྐྱེ་བའི་རང་བཞིན་ཡོད་མ་
ཡིན། །རྐྱེན་ལ་རག་ལས་གང་དེ་སྟོང་པ་སྟེ། །གང་གིས་སྟོང་ཉིད་ཤེས་དེ་
བག་ ཡོད་ ཡིན། །ཞེས་པ་དག་དོན་དྲན་བཞིན་དུ་བརྗོད། དེ་ ལས་ ལངས་ནས་ སེམས་
ཅན་ཐམས་ཅད་ཀྱི་དོན་དུ། སེམས་ཅན་ཐམས་ཅད་བདེ་བ་དང་བདེ་བའི་རྒྱུ་
-388-



དེ་བཞིན་གཤེགས་པ་བདུན་མཆོད་པའི་ཆོ་ག
དང་ལྡན་པར་གྱུར་ཅིག །སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་
གྱུར་ཅིག །སྡུག་བསྔལ་མེད་པའི་བདེ་བ་དམ་པ་དང་མི་འབྲལ་བར་གྱུར་
ཅིག །ཉེ་རིང་ཆགས་སྡང་གཉིས་དང་བྲལ་བའི་བཏང་སྙོམས་ལ་གནས་པར་
གྱུར་ ཅིག །ཚད་མེད་བཞི་བསྒོམ་ཞིང་། སངས་ རྒྱས་ ཆོས་ དང་ ཚོགས་ ཀྱི་ མཆོག་
རྣམས་ལ། །བྱང་ཆུབ་བར་དུ་བདག་ནི་སྐྱབས་སུ་མཆི། །བདག་གིས་སྦྱིན་
སོགས་བགྱིས་པ་འདི་དག་གིས། །འགྲོ་ལ་ཕན་ཕྱིར་སངས་རྒྱས་འགྲུབ་པར་
ཤོག། ཞེས་ལན་གསུམ་གྱིས་བྱང་ཆུབ་ཀྱི་སེམས་ཡིད་ལ་བྱ། དེ་ནས་རང་གི་ནུས་པ་དང་ཕྱོགས་
བཅུའི་དེ་བཞིན་གཤེགས་པ་སྲས་དང་བཅས་པས་དེ་ལྟར་བྱིན་གྱིས་བརླབས་པར་ཡང་བསམས་ལ།
དཀོན་མཆོག་གསུམ་གྱི་བདེན་པ་དང་། སངས་རྒྱས་དང་བྱང་ཆུབ་སེམས་
དཔའ་རྣམས་ཀྱི་མཐུ་དང་། ཚོགས་གཉིས་ཡོངས་སུ་རྫོགས་པའི་མངའ་ཐང་
ཆེན་པོ་དང་། ཆོས་ཀྱི་དབྱིངས་རང་བཞིན་གྱིས་རྣམ་པར་དག་ཅིང་བསམ་
གྱིས་མི་ཁྱབ་པའི་སྟོབས་ཀྱིས་ཡུལ་ཕྱོགས་འདི་ཐམས་ཅད་ཞིང་ཁམས་རྣམ་
པར་དག་པ་འཇིག་རྟེན་གྱི་ཁམས་བདེ་བ་ཅན་ལྟ་བུ་ཡོན་ཏན་བསམ་གྱིས་མི་
ཁྱབ་པ་དང་ལྡན་པར་གྱུར་ཞིག། གཞལ་མེད་ཁང་ཆེན་པོ་རྒྱུ་རིན་པོ་ཆེ་སྣ་
ཚོགས་ལས་གྲུབ་པ། རྒྱ་སྟོང་གསུམ་གངྒཱའི་ཀླུང་གི་བྱེ་མ་དང་མཉམ་པ།
རྣམ་པར་ཐར་པའི་སྒོ་བསམ་གྱིས་མི་ཁྱབ་པ་དང་ལྡན་པ། འོད་ཟེར་ཆེན་པོ་
རབ་ཏུ་འབར་བ། སེམས་ཅན་ཐམས་ཅད་ཀྱི་དོན་ཐམས་ཅད་ཡོངས་སུ་
རྫོགས་པར་བྱེད་པ། གདན་རིན་པོ་ཆེ་དང་སེང་གེའི་ཁྲི་པད་མ་དང་ཟླ་བ་
དཔག་ཏུ་མེད་པ་དང་། མཆོད་པའི་སྤྲིན་བཟང་པོ་སྤྱོད་པའི་སྨོན་ལམ་ལས་
བྱུང་བ་བསམ་གྱིས་མི་ཁྱབ་པ་དང་ལྡན་པར་གྱུར་ཞིག །ཅེས་ལན་གསུམ་བཟླས།
-389-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
དཀོན་མཆོག་གསུམ་གྱི་བདེན་པ་དང་། སངས་རྒྱས་དང་བྱང་ཆུབ་སེམས་
དཔའ་ཐམས་ཅད་ཀྱི་བྱིན་གྱི་རླབས་དང་། ཚོགས་གཉིས་ཡོངས་སུ་རྫོགས་
པའི་མངའ་ཐང་ཆེན་པོ་དང་། ཆོས་ཀྱི་དབྱིངས་རྣམ་པར་དག་ཅིང་བསམ་
གྱིས་མི་ཁྱབ་པའི་སྟོབས་ ཀྱིས་དེ་བཞིན་དུ་གྱུར་ཅིག །ལན་གསུམ་བཟླས་ལ། དེ་
ནས་འཕགས་པ་སྤྱན་དྲངས་ཏེ། པུས་མོ་བཙུགས་ཏེ་མེ་ཏོག་བླངས། ཐལ་མོ་སྦྱར་ནས་འདི་སྐད་ཅེས།
བཅོམ་ལྡན་འདས་དེ་བཞིན་གཤེགས་པ་མཚན་ལེགས་པར་ཡོངས་བསྒྲགས་
དཔལ་ གྱི་རྒྱལ་པོ་དང་། དེ་བཞིན་གཤེགས་པ་རིན་པོ་ཆེ་དང་ཟླ་བ་དང་
པདྨས་རབ་ཏུ་བརྒྱན་པ་མཁས་པ་གཟི་བརྗིད་སྒྲ་དབྱངས་ཀྱི་རྒྱལ་པོ་དང༌།
དེ་བཞིན་གཤེགས་པ་གསེར་བཟང་དྲི་མེད་རིན་ཆེན་སྣང་བརྟུལ་ཞུགས་གྲུབ་
པ་དང་། དེ་བཞིན་གཤེགས་པ་མྱ་ངན་མེད་མཆོག་དཔལ་དང་། དེ་བཞིན་
གཤེགས་པ་ཆོས་བསྒྲགས་རྒྱ་མཚོའི་དབྱངས་དང་། དེ་བཞིན་གཤེགས་པ་
ཆོས་རྒྱ་མཚོ་མཆོག་གི་བློས་རྣམ་པར་རོལ་པ་མངོན་པར་མཁྱེན་པ་དང་།
བཅོམ་ ལྡན་ འདས་ དེ་ བཞིན་ གཤེགས་ པ་ དགྲ་ བཅོམ་ པ་ ཡང་ དག་ པར་
རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་
པ་འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ། བླ་ན་མེད་པ།
ལྷ་དང་མི་རྣམས་ཀྱི་སྟོན་པས་སངས་རྒྱས་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་
པོ་དང་། ད་ལྟར་བདག་ཅག་གི་སྟོན་པ་བཅོམ་ལྡན་འདས་ཤཱཀྱ་ཐུབ་པ་
འཛམ་བུའི་གླིང་འདིར་མྱ་ངན་ལས་འདས་པའི་ཚུལ་བསྟན་ཡང་ཞིང་ཁམས་
གཞན་དུ་དེ་བཞིན་གཤེགས་པའི་རྣམ་པར་རོལ་པ་སྣ་ཚོགས་ཀྱིས་འགྲོ་བའི་
དོན་མཛད་ཅིང་བཞུགས་པ་དང་། བྱང་ཆུབ་སེམས་དཔའ་སེམས་དཔའ་ཆེན་
-390-



----
དེ་བཞིན་གཤེགས་པ་བདུན་མཆོད་པའི་ཆོ་ག
པོ་འཇམ་དཔལ་གཞོན་ནུར་གྱུར་པ་དང་། རྒྱལ་བའི་སྲས་པོ་སྐྱབས་གྲོལ་
དང་། ཕྱག་ན་རྡོ་རྗེ་ལ་སོགས་པ་དཔག་ཏུ་མེད་པ་དང་། དམ་པའི་ཆོས་དང་
འཁོར་བཞི་སྐྱོང་བར་ཞལ་གྱིས་བཞེས་པའི་ལྷའི་དབང་པོ་བརྒྱ་བྱིན་དང་།
ཚངས་པ་དང་། རྒྱལ་པོ་ཆེན་པོ་བཞི་དང་། གནོད་སྦྱིན་གྱི་སྡེ་དཔོན་ཆེན་པོ་
ཇི་འཇིགས་ལ་སོགས་པ་གནོད་སྦྱིན་གྱི་སྡེ་དཔོན་ཆེན་པོ་ཐམས་ཅད་ལ་ཡང་
སྔོན་གྱི་ཐུགས་དམ་བཟང་པོ་ལས་གླེང་ཏེ། བདག་ཅག་ལ་སོགས་པ་འགྲོ་བ་
མང་པོ་སྐྱབས་པའི་སླད་དུ་མགོན་སྐྱབས་དང་དཔུང་གཉེན་དུ་སྤྱན་འདྲེན་
ཞིང་མཆིས་ན་མཆོད་པའི་ཚོགས་སྦྱར་བའི་ཕོ་བྲང་གི་དཀྱིལ་འཁོར་འདིར་
གཤེགས་ཤིང་གདན་འཛོམ་པ་ཆེན་པོ་མཛད་དེ་བྱིན་གྱིས་བརླབས་པར་ཅི་
གནང་། ལན་གཅིག་བཟླས། མ་ ལུས་ སེམས་ ཅན་ ཀུན་ གྱི་ མགོན་ གྱུར་ ཞིང་།།
བདུད་སྡེ་དཔུང་བཅས་མི་བཟད་འཇོམས་མཛད་ལྷ། །དངོས་རྣམས་མ་ལུས་
ཇི་ བཞིན་ མཁྱེན་ གྱུར་ པའི། །བཅོམ་ ལྡན་ འཁོར་ བཅས་ གནས་ འདིར་
གཤེགས་སུ་གསོལ། །བཅོམ་ལྡན་བསྐལ་པ་གྲངས་མེད་དུ་མ་རུ། །འགྲོ་ལ་
བརྩེ་ཕྱིར་ཐུགས་རྗེ་རྣམ་སྦྱངས་ཤིང་། །སྨོན་ལམ་རྒྱ་ཆེན་དགོངས་པ་ཡོངས་
རྫོགས་པའི། །ཁྱོད་བཞེད་འགྲོ་དོན་མཛད་དུས་འདི་ལགས་ན། །དེ་ཕྱིར་
ཆོས་དབྱིངས་ཕོ་བྲང་ལྷུན་གྲུབ་ནས། །རྫུ་འཕྲུལ་བྱིན་རླབས་སྣ་ཚོགས་སྟོན་
མཛད་ ཅིང་། །མཐའ་ ཡས་ སེམས་ ཅན་ ཚོགས་ རྣམས་ སྒྲོལ་ བའི་ ཕྱིར།།
ཡོངས་བདག་འཁོར་དང་བཅས་ཏེ་གཤེགས་སུ་གསོལ། །བཅོམ་ལྡན་འདིར་
ནི་བྱོན་པ་ལེགས། །བདག་ཅག་བསོད་ནམས་སྐལ་པར་ལྡན། །བདག་གི་
མཆོད་ ཡོན་ བཞེས་ སླད་དུ། །འདི་ཉིད་དུ་ནི་བཞུགས་ སུ་ གསོལ། །སྟོང་
-391-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
གསུམ་ཀུན་དང་མཉམ་པ་ཡི། །པདྨ་འདབ་བརྒྱད་གེ་སར་བཅས། །བདེ་
ཞིང་ཡངས་པར་འབུལ་ལགས་ན། །ཅི་བདེ་བར་ནི་བཞུགས་ སུ་ གསོལ།།
སྤྱན་དྲངས་པའི་རྗེས་ལ། སོ་སོའི་ཞིང་ཁམས་ནས་རྫུ་འཕྲུལ་གྱིས་ནམ་མཁའ་ལ་
གཤེགས་ཏེ། གཞལ་མེད་ཁང་གི་དབུས་སུ་སེང་གེའི་ཁྲི་ཆེན་པོ་བརྒྱད་ལ་དེ་
བཞིན་གཤེགས་པ་བརྒྱད་བཞུགས། ཆོས་པུསྟི་ཡང་བཞུགས། བར་གྱི་སྣམ་
བུ་ལ་བྱང་ཆུབ་སེམས་དཔའ་འཇམ་དཔལ་ལ་སོགས་པ་དཔག་ཏུ་མེད་པ་
བཞུགས། གསུམ་པ་ལ་གཡས་ གྲལ་ དུ་ ཚངས་ པ་ བརྒྱ་བྱིན། གཡོན་ གྲལ་དུ་
གནོད་སྦྱིན་གྱི་སྡེ་དཔོན་བཅུ་གཉིས། སྒོ་བཞི་ལ་རྒྱལ་པོ་ཆེན་པོ་བཞི་རང་
རང་གིས་དམ་བཅས་པ་བཞིན་དུ་སྒྲུབ་ཅིང་བཞུགས་པར་གྱུར་པར་བསམ། དེ་
ལྟར་བསམས་པའི་རྗེས་ལ་ཁྲུས་གསོལ་རྒྱས་པ་ཕྱག་ལེན་ལྟར་དང་། མཎྜལ་རྒྱས་པར་དབུལ། སྨོན་
ཐུང་འདོན་སྲོལ་གདའང་རྒྱུན་དུ་བསྡུས་པ་འདི་ཙམ་གྱིས་འཐུས་ཏེ། ཁྲུས་ཀྱི་ཁང་པ་ཤིན་ཏུ་དྲི་
ཞིམ་པར། །ཤེལ་གྱི་ས་གཞི་གསལ་ཞིང་འཚེར་བ་བསྟར། །རིན་ཆེན་འབར་
བའི་ཀ་བ་ཡིད་འོང་ལྡན། །མུ་ཏིག་འོད་ཆགས་བླ་རེས་བྲིས་པ་དེར། །དེ་
བཞིན་གཤེགས་པ་རྣམས་དང་དེ་སྲས་ལ། །རིན་ཆེན་བུམ་པ་མང་པོ་སྤོས་ཀྱི་
ཆུ། །ཡིད་འོང་ལེགས་པར་བཀང་བ་གླུ་དང་ནི། །རོལ་མོར་བཅས་པ་དུ་མས་
སྐུ་ཁྲུས་གསོལ། །ཇི་ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་
གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་ གིས་ སྐུ་ ཁྲུས་
གསོལ། །འདི་ནི་ཁྲུས་ མཆོག་དཔལ་དང་ལྡན། །ཐུགས་ རྗེའི་ཆུ་ནི་ བླ་ན་
མེད། །བྱིན་རླབས་ ཡེ་ཤེས་ ཆུ་ ཡིན་ཏེ། །ཅི་འདོད་དངོས་གྲུབ་སྩོལ་བར་
མཛོད། །དེ་དག་སྐུ་ལ་མཚུངས་པ་མེད་པའི་གོས། །གཙང་ལ་དྲི་རབ་བགོས་
-392-



དེ་བཞིན་གཤེགས་པ་བདུན་མཆོད་པའི་ཆོ་ག
པས་ སྐུ་ ཕྱིའོ། །སྲབ་ འཇམ་ ཡངས་ པ་ ལྷ་ ཡི་ གོས། །མི་བསྐྱོད་ རྡོ་ རྗེའི་ སྐུ་
བརྙེས་ལ། །མི་ཕྱེད་དད་པས་བདག་འབུལ་ན། །བདག་ཀྱང་རྡོ་རྗེའི་སྐུ་ཐོབ་
ཤོག །ལྷག་བསམ་དག་པའི་ན་བཟའ་འདི་ཕུལ་བས། །ལུས་ལ་ངུར་སྨིག་
གོས་གྱོན་སེམས་ལ་ནི། །ངོ་ཚ་ཁྲེལ་ཡོད་བཟོད་པའི་གོས་གྱོན་ནས། །རྒྱལ་
བ་བསྐྱེད་པའི་ཡུམ་ལ་མཆོད་པར་བགྱི། །སྣ་ཚོགས་དབང་པོའི་གཞུ་ལྟར་
རབ་བཀྲ་ཞིང་། །གང་ལ་རེག་ན་བདེ་བའི་རྒྱུར་གྱུར་པའི། །གོས་བཟང་རིན་
ཆེན་བདག་བློ་སྦྱང་ཕྱིར་འབུལ། །བཟོད་པ་དམ་པའི་གོས་ཀྱིས་བརྒྱན་པར་
ཤོག །ས་གཞི་སྤོས་ཆུས་སོགས། མཉེས་བྱེད་མཎྜལ་བཟང་པོ་འདི་ཕུལ་བས།།
བྱང་ ཆུབ་ ལམ་ ལ་བར་ཆད་མི་འབྱུང་ ཞིང་། །དུས་ གསུམ་ བདེ་ གཤེགས་
དགོངས་པ་རྟོགས་པ་དང་། །སྲིད་པར་མི་འཁྲུལ་ཞི་བར་མི་གནས་ཤིང་།
།ནམ་མཁའ་མཉམ་པའི་འགྲོ་རྣམས་སྒྲོལ་བར་ཤོག །ཨོཾ་ཨཱཿཧཱུྃ་མ་ཧཱ་གུ་རུ་དེ་
བ་ཌཱ་ཀི་ནི་རཏྣ་མཎྜ་ལ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཨཱཿཧཱུཾ། ཕྱག་
འཚལ་བ་དང་སོགས་བརྗོད། ཕྱོགས་བཅུ་དུས་གསུམ་གྱི་བདེ་བར་གཤེགས་པ་
སྲས་ དང༌ བཅས་ པ་ རྣམས་ ལ་ ཕྱག་ འཚལ་ ལོ། །མཆོད་དོ། །སྐྱབས་ སུ་
མཆིའོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་
པར་རྫོགས་པའི་སངས་རྒྱས་མཚན་ལེགས་པར་ཡོངས་བསྒྲགས་དཔལ་གྱི་
རྒྱལ་ པོ་ ལ་ ཕྱག་ འཚལ་ལོ། །མཆོད་དོ། །སྐྱབས་ སུ་ མཆིའོ། །བཅོམ་ལྡན་
འདས་དེ་བཞིན་ གཤེགས་ པ་ དགྲ་བཅོམ་པ་ ཡང་ དག་ པར་ རྫོགས་ པའི་
སངས་རྒྱས་རིན་པོ་ཆེ་དང་ཟླ་བ་དང་པདྨས་རབ་ཏུ་བརྒྱན་པ་མཁས་པ་གཟི་
བརྗིད་སྒྲ་དབྱངས་ཀྱི་རྒྱལ་པོ་ལ་ཕྱག་ འཚལ་ལོ། །མཆོད་དོ། །སྐྱབས་སུ་
-393-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
མཆིའོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་
པར་རྫོགས་པའི་སངས་རྒྱས་གསེར་བཟང་དྲི་མེད་རིན་ཆེན་སྣང་བརྟུལ་
ཞུགས་གྲུབ་པ་ལ་ཕྱག་འཚལ་ལོ། །མཆོད་དོ། །སྐྱབས་སུ་མཆིའོ། །བཅོམ་
ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་མྱ་ངན་མེད་མཆོག་ དཔལ་ ལ་ ཕྱག་ འཚལ་ ལོ། །མཆོད་དོ།།
སྐྱབས་སུ་མཆིའོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་
ཡང་དག་པར་རྫོགས་པའི་སངས་རྒྱས་ཆོས་བསྒྲགས་རྒྱ་མཚོའི་དབྱངས་ལ་
ཕྱག་ འཚལ་ ལོ། །མཆོད་ དོ། །སྐྱབས་ སུ་ མཆིའོ། །བཅོམ་ ལྡན་ འདས་ དེ་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་
ཆོས་རྒྱ་མཚོ་མཆོག་གི་བློས་རྣམ་པར་རོལ་པ་མངོན་པར་མཁྱེན་པ་ལ་ཕྱག་
འཚལ་ལོ། །མཆོད་ དོ། །སྐྱབས་ སུ་ མཆིའོ། །བཅོམ་ ལྡན་ འདས་ དེ་ བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྨན་གྱི་བླ་
བེ་ཌཱུརྱའི་འོད་ཀྱི་རྒྱལ་པོ་ལ་ཕྱག་འཚལ་ལོ། །མཆོད་དོ། །སྐྱབས་སུ་མཆིའོ།།
སྟོན་པ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་
པར་ རྫོགས་ པའི་ སངས་ རྒྱས་ རྒྱལ་བ་ཤཱཀྱ་ཐུབ་ པ་ ལ་ ཕྱག་ འཚལ་ ལོ།།
མཆོད་ དོ། །སྐྱབས་ སུ་ མཆིའོ། །མ་ རིག་ མུན་ སེལ་ སྒྲོན་ མེའི་ མཆོག།
སྡུག་བསྔལ་ནད་སེལ་སྨན་གྱི་ཕུལ། དམ་ཆོས་དཀོན་མཆོག་ཐམས་ཅད་ལ་
ཕྱག་ འཚལ་ ལོ། །མཆོད་དོ། །སྐྱབས་སུ་མཆིའོ། །བྱང་ ཆུབ་སེམས་དཔའ་
སེམས་དཔའ་ཆེན་པོ་འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ།།
མཆོད་དོ། །སྐྱབས་སུ་མཆིའོ། །བྱང་ཆུབ་སེམས་དཔའ་སེམས་དཔའ་ཆེན་
-394-



དེ་བཞིན་གཤེགས་པ་བདུན་མཆོད་པའི་ཆོ་ག
པོ་ འཕགས་ པ་ སྐྱབས་ གྲོལ་ ལ་ ཕྱག་ འཚལ་ ལོ། །མཆོད་ དོ། །སྐྱབས་ སུ་
མཆིའོ། །བྱང་ཆུབ་སེམས་དཔའ་སེམས་དཔའ་ཆེན་པོ་དཔལ་ཕྱག་ན་རྡོ་རྗེ་
ལ་ སོགས་ པ་ རྣམས་ ལ་ ཕྱག་ འཚལ་ ལོ། །མཆོད་དོ། །སྐྱབས་ སུ་ མཆིའོ།།
ཚངས་པ་དང་བརྒྱ་བྱིན་དང་རྒྱལ་པོ་ཆེན་པོ་བཞི་ལ་སོགས་པ་ཆོས་སྐྱོང་བ་
རྣམས་ལ་ཕྱག་འཚལ་ལོ། །མཆོད་དོ། །སྐྱབས་སུ་མཆིའོ། །གནོད་སྦྱིན་གྱི་
སྡེ་དཔོན་ཆེན་པོ་ཇི་འཇིགས་ལ་སོགས་པ་གནོད་སྦྱིན་གྱི་སྡེ་དཔོན་ཆེན་པོ་
བཅུ་གཉིས་གཡོག་བདུན་འབུམ་བདུན་འབུམ་དང་བཅས་པ་རྣམས་ལ་ཕྱག་
འཚལ་ལོ། །མཆོད་དོ།། སྐྱབས་ སུ་ མཆིའོ། །འཕགས་ པའི་ ཚོགས་ དེ་ དག་
ཐམས་ཅད་ལ་མཆོད་ཡོན་དང་བྱུག་པ། མེ་ཏོག་དང་བདུག་སྤོས། མར་མེ་
དང་ཞལ་ཟས། རོལ་མོ་དང་སིལ་སྙན། གདུགས་དང་བ་དན་ལ་སོགས་པ་
དངོས་སུ་འབྱོར་བ་འདི་དག་དང་། ཕྱོགས་བཅུ་ན་བདག་པོས་ཡོངས་སུ་མ་
བཟུང་བའི་ལྷ་དང་མིའི་རྫས་དམ་པ་བདེ་བའི་ཡོ་བྱད་ཕུན་སུམ་ཚོགས་པ་
ཐམས་ཅད་དང༌། གཟུངས་དང་ རིག་པའི་མཐུ་དང་མོས་པའི་སྟོབས་ཀྱིས་
བསྐྱེད་པའི་མཆོད་པའི་སྤྲིན་བཟང་པོ་སྤྱོད་པའི་སྨོན་ལམ་ལས་བྱུང་བ་རྒྱ་
མཚོ་ཐམས་ཅད་ ཀྱིས་ནམ་མཁའི་ ཁམས་ ཀྱི་མཐའ་ཀླས་པ་ ཐམས་ཅད་
བཀང་སྟེ་འབུལ་ལོ། །མཆོད་དོ། །བདག་ཅག་རྣམས་ཀྱིས་ཐོག་མ་མ་མཆིས་
པ་ནས་འཁོར་བ་ན་འཁོར་བའི་ཚེ་རབས་ཐམས་ཅད་དུ་སྡིག་པ་མི་དགེ་བའི་
ལས་མདོར་ན་མི་བགྱི་བར་རིགས་པའི་ལས་ནི་བགྱིས། བགྱི་བར་འོས་པའི་
ལས་མ་བགྱིས་པ་ལ་སོགས་པ་དངོས་སྡིག་ཅི་མཆིས་པ་ཐམས་ཅད་ཡང་
དག་པར་འཆགས་སོ། །དུས་གསུམ་གྱི་འཕགས་པ་དང་སྐྱེ་བོའི་དགེ་བ་
-395-



，
མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
མཐའ་དག་གི་བསོད་ནམས་ཐམས་ཅད་ལ་རྗེས་སུ་ཡི་རང་ངོ༌། །ཕྱོགས་
བཅུའི་རྒྱལ་བ་ཐམས་ཅད་ལ་ཆོས་ཀྱི་འཁོར་ལོ་བླ་ན་མེད་པ་བསྐོར་བར་
བསྐུལ་ལོ། །འཇིག་རྟེན་གྱི་སྒྲོན་མེ་གང་དག་མྱ་ངན་ལས་འདའ་བའི་ཚུལ་
སྟོན་པར་བཞེད་པ་དེ་དག་ཐམས་ཅད་ལ། མྱ་ངན་ལས་མི་འདའ་བར་འཇིག་
རྟེན་གྱི་དོན་མཛད་ཅིང་ཡུན་རིང་དུ་བཞུགས་པར་གསོལ་བར་འཚལ་ལོ།།
བཅོམ་ལྡན་འདས་གདན་འཛོམ་པ་ཆེན་པོ་དགོངས་སུ་གསོལ། བཅོམ་ལྡན་
འདས་ཐུགས་རྗེ་ཆེན་པོ་དང་ལྡན་པ་རྣམས་ཀྱིས་སླད་མའི་དུས་ལྔ་བརྒྱ་པ་ཐ་
མ་ལ་དམ་པའི་ཆོས་ལྟར་བཅོས་པ་འབྱུང་བ་ན་སེམས་ཅན་ལས་ཀྱི་སྒྲིབ་པ་
སྣ་ཚོགས་ ཀྱིས་བསྒྲིབས་པ། ནད་སྣ་ཚོགས་ ཀྱིས་ གཟིར་བ། མྱ་ངན་དང་
སྡུག་བསྔལ་སྣ་ཚོགས་ཀྱིས་གཙེས་པ། ཕོངས་པར་གྱུར་པའི་སེམས་ཅན་
ཐམས་ཅད་རྗེས་སུ་བཟུང་ཞིང་ལྷ་དང་མི་རྣམས་ཀྱི་དོན་དང་ཕན་པ་དང་བདེ་
བའི་སླད་དུ། སྔོན་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་
ཡང་དག་པར་རྫོགས་པའི་སངས་རྒྱས་བདུན་གྱིས་ཐབས་མཁས་པ་དང༌།
སྔོན་གྱི་སྨོན་ལམ་གྱི་ཁྱད་པར་རྒྱས་པ་རླབས་པོ་ཆེ་ཇི་ལྟར་བཏབ་ཅིང་བྱིན་
གྱིས་བརླབས་པ་དང་། དོན་དེ་ཉིད་ད་ལྟར་བདག་ཅག་གི་སྟོན་པ་བཅོམ་
ལྡན་ འདས་ དཔལ་ ཤཱཀྱ་ཐུབ་ པས་ ཇི་ ལྟར་ བཀའ་ སྩལ་ ཞིང་ བྱིན་ གྱིས་
བརླབས་པ་དང་། འཕགས་པ་འཇམ་དཔལ་དང་། སྐྱབས་གྲོལ་དང་། ཕྱག་
ན་རྡོ་རྗེ་ལ་སོགས་པ་བྱང་ཆུབ་སེམས་དཔའ་རྣམས་ཀྱིས་ཇི་ལྟར་བྱིན་གྱིས་
བརླབས་པ་དང༌། ཚངས་པ་དང་ལྷའི་དབང་པོ་བརྒྱ་བྱིན་དང་། རྒྱལ་པོ་ཆེན་
པོ་བཞི་དང་། གནོད་སྦྱིན་གྱི་སྡེ་དཔོན་ཆེན་པོ་བཅུ་གཉིས་ལ་སོགས་པ་དམ་
-396-
-
--



དེ་བཞིན་གཤེགས་པ་བདུན་མཆོད་པའི་ཆོ་ག
པའི་ཆོས་སྐྱོང་བའི་དགེ་བསྙེན་ཆེན་པོ་རྣམས་དང་ཐམས་ཅད་གདན་འཛོམ་
པའི་སྤྱན་སྔར་ ཕོ་བྲང་གི་དཀྱིལ་འཁོར་བཤམས། འབྱོར་ པའི་ སྟོབས་ཅི་
མཆིས་པས་མཆོད་པའི་ཚོགས་སྦྱར་ནས་མཚན་ནས་བརྗོད་དེ་མཆོད་པ་
འབུལ། བཀའ་དྲིན་ནོད་ཅིང་མཆིས་ན། གདན་འཛོམ་ པས་ སྔོན་ ཇི་ ལྟར་
བྱིན་གྱིས་བརླབས་ཤིང་བཀའ་སྩལ་བ་བཞིན་དུ་མདོ་སྡེའི་ཕན་ཡོན་ཇི་སྐད་
འབྱུང་བའི་བཀའ་དྲིན་ཐམས་ཅད་ཆེ་གེ་མོའམ་བདག་ཅག་ལ་སོགས་པ་སེམས་
ཅན་ཐམས་ཅད་ཀྱིས་འཕྲལ་དུ་ཐོབ་པར་བྱིན་གྱིས་བརླབ་པར་མཛད་དུ་
གསོལ། གོང་གི་ཕྱོགས་བཅུ་དུས་གསུམ་ གྱི་ སོགས་ནས་འདིའི་བར་ལན་གསུམ། སྐབས་
འདིར་གསུངས་སྔགས་བཟླ་བ་ནི། ཏདྱ་ཐཱ། གྷུ་མེ་གྷུ་མེ། ཨི་མི། ནི་ མི་ ཧི། མ་ཏི་མ་
ཏི། སཔྟ་ཏ་ཐཱ་ག་ཏ་ས་མཱ་དྷ་དྷིཊྛི་ཏེ། ཨ་ཏི་མ་ཏེ། པཱ་ལེ། པཱ་པཾ་ཤོ་དྷ་ནི།
སརྦ་པཱ་པཾ་ནཱ་ཤ་ཡ། མ་མ་བུ་དྷེ། བུདྡྷོཏྟ་མེ། ཨུ་མེ། ཀུ་མེ། བུདྡྷ་ཀྵེ་ཏྲ་པ་རི་
ཤོ་དྷ་ནི། དྷ་མེ། ནི་དྷ་མེ། མེ་རུ་མེ་རུ། མེ་རུ་ཤི་ཁ་རི། སརྦ་ཨ་ཀཱ་ལ་ཚིགས་སྐྱ་
ནི་ཝཱ་ར་ཎི། བུདྡྷེ་སུ་བུདྡྷེ་བུདྡྷ་ཨ་དྷིཥྛ་ན། རཀྵནྟ་མེ། སརྦ་དེ་ཝཱ། ས་མེ་ཨ་ས་
མེ་ས་མ་ནཱ་ཧ་རནྟ་མེ། སརྦ་བུདྡྷཾ། བོ་དྷི་སཏཱ་ནཾ། ཤ་མེ་ཤ་མེ། པྲ་ཤ་མནྟཱ་མེ་
སརྦ་ཨི་ཏུ་པ་དྲ་བ་བྱུ་དྷ་ཡཿ པཱུ་ར་ཎི་པཱུ་ར་ཎི། པཱུ་ར་ཡ་མེ། སརྦ་ཨཱ་ཤཱ་ཡ་བེ་
ཌཱུརྨ་པྲ་ཏི་བྷཱ་སེ་སརྦ་པཱ་པཾ་ཀྵ་ཡཾ་ཀ་རི་སྭཱ་ཧཱ། ཞེས་ཆོ་ག་ཚར་རེ་ལ་བརྒྱ་རྩ་བརྒྱད་དམ།
ཉི་ཤུ་རྩ་གཅིག་གམ། བདུན་རེ་གང་འོས་ལོང་སྐབས་དང་བསྟུན་ཏེ། དེ་ནས། བླ་ མ་ མཉམ་མེད་
སངས་རྒྱས་རིན་པོ་ཆེ། །དུས་གསུམ་བདེ་གཤེགས་སྲས་བཅས་ཐམས་ཅད་
ཀྱིས། །སྐུ་གསུང་ཐུགས་ཀྱི་ངོ་བོར་བྱིན་བརླབས་པ། །བཀའ་དྲིན་ཆེན་པོའི་
ཞབས་ལ་ཕྱག་འཚལ་ལོ། །མ་བཅོས་སྤྲོས་བྲལ་བླ་མ་ཆོས་ཀྱི་སྐུ། །བདེ་ཆེན་
-397-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ལོངས་སྤྱོད་བླ་མ་ཆོས་ཀྱི་རྗེ། །པད་སྡོང་ལས་འཁྲུངས་བླ་མ་སྤྲུལ་པའི་སྐུ།།
སྐུ་གསུམ་རྡོ་རྗེ་འཆང་ལ་ཕྱག་འཚལ་ལོ། །ཟ་ཧོར་རྒྱལ་པོའི་རིགས་འཁྲུངས་
དགེ་སློང་གང་། །མཁན་པོ་བྱང་ཆུབ་སེམས་དཔའ་ཞི་བ་འཚོ། །སྡོམ་བརྩོན་
རིག་པའི་གནས་ལྔ་ཀུན་ལ་མཁས། །བསླབ་པ་སུམ་ལྡན་དེ་ལ་ཕྱག་འཚལ་
ལོ། །འཕགས་ མཆོག་ རིག་ གསུམ་ མགོན་ པོ་ བསམ་ བཞིན་ དུ། །བོད་
འབངས་ཆོས་ལ་འགོད་ཕྱིར་སྐུ་སྤྲུལ་པ། །མངའ་བདག་ཐོ་རི་སྲོང་བཙན་ཁྲི་
ལྡེའུ་བཙན། །ཆོས་རྒྱལ་མེས་དབོན་ དེ་ ལ་ ཕྱག་ འཚལ་ ལོ། །དགའ་ ལྡན་
གནས་ན་ནམ་མཁའ་དྲི་མ་མེད། །འཕགས་པའི་ཡུལ་ན་དཱི་པཾ་ཀ་ར་ཞེས། ཁ་
བ་ཅན་འདིར་དཔལ་ལྡན་ཨ་ཏི་ཤ །ས་སྟེང་གྲགས་པས་ཁྱབ་ལ་ཕྱག་འཚལ་
ལོ། །མ་འོངས་སངས་རྒྱས་བདུན་པ་ རབ་གསལ་གང་། །སྒྲོལ་མས་རྗེས་
བཟུང་མཁས་ཤིང་གྲུབ་པ་བརྙེས། །ཤཱཀྱ་ཤྲཱི་བྷ་དྲ་ཞེས་གྲགས་པའི། ཁ་ཆེའི་
མཁས་པ་དེ་ལ་ཕྱག་འཚལ་ལོ། །མཁྱེན་རབ་ཐུགས་རྗེ་ཚད་མེད་མངའ་བ་
ལ༑ ༑མི་ཕམ་མགོན་པོའི་རྣམ་པར་སྣང་བ་ཅན། །བློ་གྲོས་ཟད་མེད་ཡོན་
ཏན་གཏེར་མངའ་བ། །འཇམ་དབྱངས་བླ་མའི་ཞབས་ལ་ཕྱག་འཚལ་ལོ།།
ཕྱོགས་བཅུར་བཞུགས་པའི་རྒྱལ་བ་མ་ལུས་དང་། །བྱང་ཆུབ་སེམས་དང་
རྒྱལ་སྲས་མ་ལུས་ཚོགས། །རྡུལ་གཅིག་སྟེང་ན་རྡུལ་སྙེད་བཞུགས་པ་ཡི།།
བླ་ མེད་ འཕགས་ པའི་ ཚོགས་ ལ་ ཕྱག་ འཚལ་ ལོ། །ཞེས་པའི་རྗེས་སུ་བདེ་བར་
གཤེགས་པ་བརྒྱད་ཀྱི་བསྟོད་པ་མཁན་པོ་ཉིད་ཀྱིས་མཛད་པ་ནི། མཚན་གྱི་མེ་ཏོག་རྒྱས་ཤིང་
དག་པ་ལ། །དཔེ་བྱད་བཟང་པོའི་འབྲུ་ཆགས་མཛེས་པའི་སྐུ། །གང་གིས་
མཐོང་ཐོས་དྲན་དང་དཔལ་གྱུར་པ། །མཚན་གྱི་རྒྱལ་པོ་དེ་ལ་ཕྱག་འཚལ་
-398-



དེ་བཞིན་གཤེགས་པ་བདུན་མཆོད་པའི་ཆོ་ག
ལོ། །རིན་ཆེན་ཟླ་དང་པདྨས་རབ་བརྒྱན་ཅིང་། །ཤེས་བྱ་ཀུན་ལ་མཁས་
པའི་མཁྱེན་པ་འཕགས། །རྒྱ་མཚོ་ལྟ་བུར་ཟབ་པའི་ཐུགས་མངའ་བ། །སྒྲ་
དབྱངས་རྒྱལ་པོ་དེ་ལ་ཕྱག་འཚལ་ལོ། །འཛམ་བུ་ཆུ་བོའི་གསེར་ལྟར་ལྷང་ངེ་
བ༑ ༑ཉི་ མ་ སྟོང་ པས་ ལྷག་ པའི་ གཟི་བརྗིད་འབར། །དྲི་མེད་ གསེར་ གྱི་
མཆོད་སྡོང་ལྟ་བུའི་སྐུ། །གསེར་བཟང་དྲི་མེད་སྣང་ལ་ཕྱག་འཚལ་ལོ། །མྱ་
ངན་འདས་ཤིང་བདེ་བའི་མཆོག་བརྙེས་པ། །འགྲོ་བའི་སྡུག་བསྔལ་གདུང་
བ་ཞི་མཛད་ཅིང་། །འགྲོ་དྲུག་མགོན་དང་དཔལ་དུ་གྱུར་པ་ཡི། །མྱ་ངན་མེད་
མཆོག་ དཔལ་ ལ་ ཕྱག་ འཚལ་ ལོ། །ཆོས་ སྒྲ་ ཆེན་ པོས་ ཕ་ རོལ་ རྒོལ་ བ་
འཇོམས། །རྒྱ་མཚོ་ལྟ་བུར་ཟབ་པའི་སྐུ་མངའ་ཞིང་། །འགྲོ་བའི་དུག་གསུམ་
མ་ལུས་ཞི་མཛད་པ། །ཆོས་བསྒྲགས་རྒྱ་མཚོའི་དབྱངས་ལ་ཕྱག་འཚལ་ལོ།།
ཆོས་ཀྱི་བློ་གྲོས་གཏིང་དཔག་དཀའ་བའི་ཚུལ། །རྣམ་དག་ཆོས་ཀྱི་དབྱིངས་
ལ་རོལ་མཛད་ཅིང་། །ཤེས་བྱ་མ་ལུས་མངོན་སུམ་གཟིགས་པ་པོ། །ཆོས་བློ་
མངོན་པར་མཁྱེན་ལ་ཕྱག་འཚལ་ལོ། །འགྲོ་བའི་ནད་གསོ་མཛད་པ་སྨན་
པའི་མཆོག །བེ་ཌཱུརྨ་ལྟར་དྭངས་པའི་སྐུ་མངའ་ཞིང་། །སྐུ་ཡི་འོད་ཀྱིས་འགྲོ་
བ་སྒྲོལ་མཛད་པ། །སྨན་པའི་རྒྱལ་པོ་དེ་ལ་ཕྱག་འཚལ་ལོ། །ཐུགས་རྗེས་
ཀུན་ལ་སྙོམས་པའི་བཅོམ་ལྡན་འདས། །མཚན་ཙམ་ཐོས་པས་ངན་འགྲོའི་
སྡུག་བསྔལ་སེལ། །དུག་གསུམ་ནད་སེལ་སངས་རྒྱས་སྨན་གྱི་བླ། །བཻ་ཌཱུརྨ་
ཡི་འོད་ལ་ཕྱག་འཚལ་ལོ། །ཉི་མ་ལྟ་བུར་མ་རིག་མུན་པ་སེལ། །ཟླ་བ་ལྟ་
བུར་ཉོན་མོངས་གདུང་བ་སེལ། །དུག་གསུམ་ནད་སེལ་སངས་རྒྱས་སྨན་གྱི་
བླ། །བཻ་ཌཱུརྱ་ཡི་འོད་ལ་ཕྱག་འཚལ་ལོ། །ལྷ་མིའི་སྟོན་པ་སྨན་པའི་རྒྱལ་པོ་
-399-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
སྟེ། །བཅོམ་ལྡན་འཇིག་རྟེན་གསུམ་ལ་སྐྱབས་མཛད་པ། །དུག་གསུམ་ནད་
སེལ་སངས་རྒྱས་སྨན་གྱི་བླ། །བཻ་ཌཱུརྱ་ཡི་འོད་ལ་ཕྱག་འཚལ་ལོ། །ཁྱོད་ནི་
འཇིག་རྟེན་གསུམ་གྱི་སྨན་པ་སྟེ། །འདོད་ཆགས་ཞེ་སྡང་གཏི་མུག་རྩད་ནས་
གཅོད། །སེམས་ཅན་ཐམས་ཅད་བདེ་བ་རབ་ཏུ་འགོད། །ཁེ་ཌཱུརྱ་ཡི་འོད་ལ་
ཕྱག་འཚལ་ལོ། །ཡེ་ཤེས་སྤྱན་གྱིས་འགྲོ་བ་ཀུན་ལ་གཟིགས། །ཐུགས་རྗེའི་
སྤྱན་གྱིས་འགྲོ་བ་ཀུན་ལ་ཁྱབ། །དུག་གསུམ་ནད་སེལ་སངས་རྒྱས་སྨན་གྱི་
བླ། །བཻ་ཌཱུརྨ་ ཡི་ འོད་ ལ་ ཕྱག་ འཚལ་ ལོ། །རླུང་དང་ མཁྲིས་ པ་ བད་ ཀན་
འདུས་ པ་ སོགས། །འབྱུང་བ་ཆེན་པོ་འཁྲུགས་ པར་ གྱུར་ པ་ ལ། །ནད་ ཀྱི་
གཉེན་པོ་ཕྱག་གཡས་ཨ་རུ་ར། །སྨན་པའི་རྒྱལ་པོ་ཁྱོད་ལ་ཕྱག་འཚལ་ལོ།།
སྐུ་མདོག་མཐིང་ག་ཨུཏྤལ་སྔོན་པོ་འདྲ། །ཕྱག་གཡོན་བདུད་རྩི་སྨན་གྱི་ལྷུང་
བཟེད་བསྣམས། །དུག་གསུམ་ནད་སེལ་སངས་རྒྱས་སྨན་གྱི་བླ། །བཻ་ཌཱུརྨ་
ཡི་འོད་ལ་ཕྱག་འཚལ་ལོ། །ཉེས་པ་རྒྱ་མཚོ་དག་ནི་གཞིར་སྤངས་ནས།།
ཡོན་ཏན་རྒྱ་མཚོ་དག་ནི་ཕ་རོལ་སོན། །ཐམས་ཅད་མཁྱེན་པ་ལྷ་ཡི་ལྷར་
གྱུར་པ། །བཻ་ཌཱུརྱ་ཡི་འོད་ལ་ཕྱག་འཚལ་ལོ། །སྨོན་ལམ་རྒྱ་ཆེན་ཡོངས་སུ་
དག་ གྱུར་ པས། །ཡིད་ བཞིན་ ནོར་ བུ་ ལྟ་ བུར་ གཞན་ དོན་ མཛད། །དུག་
གསུམ་ནད་སེལ་སངས་རྒྱས་སྨན་གྱི་བླ། །བཻ་ཌཱུརྱ་ཡི་འོད་ལ་ཕྱག་འཚལ་
ལོ། །ཐབས་མཁས་ཐུགས་རྗེས་ཤཱཀྱའི་རིགས་འཁྲུངས་ཤིང་། །གཞན་གྱིས་
མི་ཐུབ་བདུད་ཀྱི་དཔུང་འཇོམས་པ། །གསེར་གྱི་ལྷུན་པོ་ལྟ་བུར་མཛེས་པའི་
སྐུ། །ཤཱཀྱའི་རྒྱལ་པོ་དེ་ལ་ཕྱག་འཚལ་ལོ། །ཞེས་དང་ཆོས་དཀོན་མཆོག་དང་འཁོར་གྱི་
བསྟོད་པ་ལག་ལེན་མཐོང་བརྒྱུད་ནི། མ་ རིག་ མུན་ སེལ་ སྒྲོན་ མེའི་ མཆོག །སྡུག་
-400-



-
དེ་བཞིན་གཤེགས་པ་བདུན་མཆོད་པའི་ཆོ་ག
བསྔལ་ནད་སེལ་སྨན་གྱི་ཕུལ། །དམ་ཆོས་དཀོན་མཆོག་ཐམས་ཅད་ལ།།
ཕྱག་འཚལ་མཆོད་ཅིང་སྐྱབས་སུ་མཆི། །གཞོན་ནུའི་སྐུ་ལུས་འཆང་བ་པོ།།
ཡེ་ཤེས་སྒྲོན་མེས་རབ་བརྒྱན་ཞིང་། །འཇིག་རྟེན་གསུམ་གྱི་མུན་སེལ་བ།།
འཇམ་པའི་དབྱངས་ལ་ཕྱག་འཚལ་ལོ། །འགྲོ་དྲུག་འཇིགས་པ་བརྒྱད་ལས་
སྐྱོབས་མཛད་ཅིང་། །འཁོར་བའི་རྒྱ་མཚོ་ཆེ་ལས་སྒྲོལ་བའི་གྲུ། །མྱ་ངན་
འདས་སར་ཕྱིན་པའི་དེད་དཔོན་མཆོག །སེམས་དཔའ་སྐྱབས་གྲོལ་མཛད་
ལ་ ཕྱག་ འཚལ་ ལོ། །ལྕང་ ལོ་ཅན་ གྱི་ གནས་ མཆོག་ དམ་ པ་ ན། །གསང་
སྔགས་རིག་སྔགས་ཀུན་གྱི་བདག་པོ་སྟེ། །ལོག་འདྲེན་བགེགས་ཀྱི་ཚོགས་
རྣམས་འཇོམས་མཛད་པ།། བཅོམ་ལྡན་རྡོ་རྗེ་ འཛིན་ ལ་ ཕྱག་ འཚལ་ ལོ།།
ཚངས་དང་བརྒྱ་བྱིན་རྒྱལ་པོ་ཆེན་པོ་བཞི། །རང་རང་སྡེར་བཅས་མཐུ་དང་
དཔལ་ ལྡན་ པ། །སྟོན་པའི་དམ་ཆོས་སྐྱོང་བར་མཛད་པ་ཡི། །ལྷ་ཡི་དགེ་
བསྙེན་རྣམས་ལ་ཕྱག་འཚལ་ལོ། །བདེ་གཤེགས་བསྟན་པ་སྲུང་བའི་དགེ་
བསྙེན་མཆོག །འཇིགས་ པའི་ གཟུགས་ དང༌ རྔམས་ པའི་ ཆ་ ལུགས་ཅན།།
བདུན་འབུམ་འཁོར་གྱིས་བསྐོར་བའི་བཅུ་གཉིས་པོ། །གནོད་སྦྱིན་སྡེ་དཔོན་
རྣམས་ ལ་ ཕྱག་ འཚལ་ལོ། །ཞེས་བརྗོད་པས་ཕྱག་འཚལ་ཞིང་། འཕགས་ པའི་ ཚོགས་
དེ་དག་ཐམས་ཅད་ལ་མཆོད་ཡོན་དང་བྱུག་པ། མེ་ཏོག་དང་བདུག་སྤོས།
མར་མེ་དང་ ཞལ་ཟས། རོལ་མོ་དང་སིལ་སྙན། གདུགས་དང་བ་དན་ལ་
སོགས་པ་དངོས་སུ་ཅི་འབྱོར་པ་འདི་དག་དང༌། ཕྱོགས་བཅུ་ན་བདག་པོས་
ཡོངས་སུ་མ་བཟུང་བའི་ལྷ་དང་མིའི་རྫས་དམ་པ་བདེ་བའི་ཡོ་བྱད་ཕུན་སུམ་
ཚོགས་ པ་ ཐམས་ ཅད་ དང་། གཟུངས་ དང་ རིག་ པའི་ མཐུ་དང༌ མོས་ པའི་
-401-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
སྟོབས་ཀྱིས་བསྐྱེད་པའི་མཆོད་པའི་སྤྲིན་བཟང་པོ་སྤྱོད་པའི་སྨོན་ལམ་ལས་
བྱུང་བ་རྒྱ་མཚོ་ཐམས་ཅད་ཀྱིས་ནམ་མཁའི་ཁམས་ཀྱི་མཐའ་ཀླས་པར་
ཐམས་ཅད་བཀང་སྟེ་འབུལ་ལོ། །མཆོད་དོ། །བདག་ཅག་རྣམས་ཀྱིས་ཐོག་
མ་མ་མཆིས་པ་ནས་འཁོར་བ་ན་འཁོར་བའི་ཚེ་རབས་ཐམས་ཅད་དུ་སྡིག་པ་
མི་དགེ་བའི་ལས་མདོར་ན་མི་བགྱི་བར་རིགས་པའི་ལས་ནི་བགྱིས། བགྱི་
བར་འོས་པའི་ ལས་མ་བགྱིས་པ་ལ་སོགས་ པ་དངོས་ སྡིག་ཅི་མཆིས་ པ་
ཐམས་ཅད་ཡང་དག་པར་འཆགས་སོ། །དུས་གསུམ་གྱི་འཕགས་པ་དང་སོ་
སོའི་སྐྱེ་བོའི་དགེ་བ་མཐའ་དག་གི་བསོད་ནམས་ཐམས་ཅད་ལ་རྗེས་སུ་ཡི་
རང་ངོ༌། །ཕྱོགས་བཅུའི་རྒྱལ་བ་ཐམས་ཅད་ལ་ཆོས་ཀྱི་འཁོར་ལོ་བླ་ན་མེད་
པ་བསྐོར་བར་བསྐུལ་ལོ། །འཇིག་རྟེན་གྱི་སྒྲོན་མེ་གང་དག་མྱ་ངན་ལས་
འདའ་བའི་ཚུལ་སྟོན་པར་བཞེད་པ་དེ་དག་ཐམས་ཅད་ལ་མྱ་ངན་ལས་མི་
འདའ་བར་འཇིག་རྟེན་གྱི་དོན་མཛད་ཅིང་ཡུན་རིང་དུ་བཞུགས་པར་གསོལ་
བར་ འཚལ་ ལོ། །ཞེས་བརྗོད་པས་འཕགས་པ་གདན་འཛོམ་པའི་མཆོད་པ་ཅི་འབྱོར་པ་བྱ། དེ་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་
བདུན་དང་། སྟོན་ པ་ བཅོམ་ ལྡན་ འདས་ དཔལ་ཤཱཀྱ་ཐུབ་པ་ འཁོར་ དང་
བཅས་པ་སྤྱན་དྲངས་ཏེ་མཚན་ནས་བརྗོད་དེ་ཕྱག་འཚལ་བ་དང་། མཆོད་
ཅིང་དེ་དག་གི་སྔོན་གྱི་སྨོན་ལམ་བཏབ་པ་དང་། དེ་དག་གི་སྤྱན་སྔར་སྡིག་
པ་བཤགས་པ་དང་། དགེ་བ་ལ་རྗེས་སུ་ཡི་རང་བ་དང་། ཆོས་ཀྱི་འཁོར་ལོ་
བསྐོར་བར་བསྐུལ་ཞིང་མྱ་ངན་ལས་མི་འདའ་བར་གསོལ་བ་བཏབ་པ་དང་།
དེ་དག་གི་མཐུ་དཔལ་དང་བྱིན་གྱིས་བརླབས་ཀྱི་སྟོབས་ཀྱིས་བདག་ཅག་
-402-



-
དེ་བཞིན་གཤེགས་པ་བདུན་མཆོད་པའི་ཆོ་ག
གིས་ཐོག་མ་མ་མཆིས་པའི་འཁོར་བ་ནས་བསགས་པའི་སྡིག་པ་དང་སྒྲིབ་པ་
ཐམས་ཅད་བྱང་ཞིང་དག་པར་གྱུར་ཅིག །ལུས་ལ་ནད་མེད་པ་དང་ཚེ་རིང་
པར་གྱུར་ཅིག །འཇིག་རྟེན་དང་འཇིག་རྟེན་ལས་འདས་པའི་དཔལ་ཕུན་
སུམ་ཚོགས་པ་ལ་མངའ་བརྙེས་པར་གྱུར་ཅིག །མཐར་ཚོགས་གཉིས་ཡོངས་
སུ་རྫོགས་ནས་རྡོ་རྗེའི་སྐུ་ཆོས་ཀྱི་རྒྱལ་པོ་སངས་རྒྱས་བཅོམ་ལྡན་འདས་ཀྱི་
གོ་འཕང་བརྙེས་པར་གྱུར་ཅིག །ཡུལ་ཁམས་ཐམས་ཅད་དུ་ཡང་མི་ནད་དང་
ཕྱུགས་ནད་དང་ལོ་ཉེས་པ་དང་དགྲའི་གནོད་པ་ལ་སོགས་པ་བཀྲ་མི་ཤིས་
པའི་བག་ཅི་ ཡང་མི་འབྱུང་བར་གྱུར་ཅིག །ཆར་ཆུ་དུས་སུ་བབས་ཏེ་ལོ་
ཕྱུགས་འཕེལ་ཞིང་རྒྱས་པ་དང༌། བདེ་སྐྱིད་ཀྱི་དཔལ་ཕུན་སུམ་ཚོགས་པ་
དང་ལྡན་པར་གྱུར་ཅིག །སེམས་ཅན་ཐམས་ཅད་ཀྱང་བདེ་བ་དང་ལྡན་ཏེ་
ཞིང་ཁམས་དེ་དག་ཏུ་སྐྱེས་ནས་དེ་བཞིན་གཤེགས་པ་དེ་དག་གི་གདམས་
ངག་ཐོབ་སྟེ་ཚོགས་གཉིས་ཡོངས་སུ་རྫོགས་ནས་སངས་རྒྱས་པར་གྱུར་ཅིག།
ཁྱད་པར་དུ་ཡང་དམ་པའི་ཆོས་ཡུན་རིང་དུ་གནས་ཤིང་རྒྱས་པར་གྱུར་ཅིག།
དེ་ནས་བཟོད་པར་གསོལ་ཏེ། ཆེ་གེ་མོའམ། བདག་ཅག་ལ་སོགས་པ་འགྲོ་བ་མང་པོའི་
དོན་མཛད་པར་གསོལ་བའི་སྐབས་འདིར་བདག་ཅག་དུས་ངན་པའི་སེམས་
ཅན་ སྤྱོད་པ་དམན་ཞིང་མ་དག་པས་མ་འཚལ་བ་དང་། ལུས་ངག་ ཡིད་
གསུམ་གྱི་སྤྱོད་པ་ཉོན་མོངས་པ་དང་འདྲེས་པ་དང་། མཆོད་པའི་དངོས་པོ་
ཆུང་ཞིང་དམན་པ་དང་། གཙང་སྦྲ་མ་ཕྱེད་པ་དང་། མདོ་ལས་བྱུང་བའི་ཆོ་ག་
བཞིན་དུ་ མ་ ལྕོགས་ པ་ ལ་ སོགས་ པ་ འཁྲུལ་ ཞིང་ནོངས་ པ་ ཐམས་ ཅད་
འཕགས་པ་ཐུགས་རྗེ་ཆེན་པོ་དང་ལྡན་པ་རྣམས་ལ་བཟོད་པར་གསོལ་ཞིང་
-403-



--
མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
མཆིས་ན། ཐུགས་བརྩེ་བར་དགོངས་ཏེ་བཟོད་པར་བཞེས་ཤིང་འཕྲལ་དང་
ཡུན་དུ་བདག་ཅག་གི་སྒྲིབ་པར་མི་འགྱུར་བར་བྱིན་གྱིས་བརླབ་ཏུ་གསོལ།
དེའི་རྗེས་ལ་གཤེགས་སུ་གསོལ་ཏེ། མགོན་པོ་ཐུགས་ རྗེ་ ཆེན་ པོ་ དང༌ ལྡན་ པ་ ཁྱེད་
རྣམས་ཀྱིས་བདག་ཅག་དང་སེམས་ཅན་ཐམས་ཅད་ཀྱི་དོན་མཛད་ལགས་
ཀྱིས། སོ་ སོའི་ ཞིང་ ཁམས་ སུ་འཁོར་དང་ བཅས་ པ་ གཤེགས་ སུ་ གསོལ།
སླར་ཡང་སེམས་ཅན་དོན་ལ་ཐུགས་རྗེས་འབྱོན་པར་ཞུ། དེ་ནས་བཟང་སྤྱོད་ཚར་
རེ་འདོན་པ་ལག་ལེན་ཡིན་ཅིང་། ཉིན་ཆོག་ཚར་རེ་ཡིན་ན་མཎྜལ་དང་མཆོད་པ་བསྡུ། ཡང་ཉིན་རེ་ལ་
ཆོ་ག་ཚར་གཉིས་གསུམ་སོགས་པ་འདབས་པ་དང་སྒྲུབ་མཆོག་ཞག་སྦྲེལ་ཡིན་ན་མ་གྲོལ་བར་མཎྜལ་
དེ་གར་བཞགས་ནས་མཆོད་པ་རྣམས་བརྗེའོ། །དེ་བཞིན་གཤེགས་པ་བདུན་མཆོད་པའི་ཆོ་ག་བསྡུས་
ཏེ་བྱ་བ་སློབ་དཔོན་བོ་དྷི་ས་ཏྲས་མཛད་པའི་གཞུང་སོར་བཞག་ལ། ཞལ་འཕང་རྣམས་རྒྱལ་ཚབ་རིན་
པོ་ཆེས་མཆན་བུར་མཛད་པ་དཀྱུས་སུ་བཅུག་སྟེ། ཀི་ཚང་གི་ཕྱག་ལེན་ལྟར་སྦྱར་བ་ལ་ནོངས་པ་
མཆིས་ན་བཟོད་པར་འཆགས་ཤིང་། དགེ་བ་མཆིས་ནས་བསྟན་འགྲོའི་དོན་དུ་བསྔོ་བར་བགྱིའོ།།
ཞེས་པ་རྗེ་ཐམས་ཅད་མཁྱེན་པ་དྲུག་པ་ཆོས་ཀྱི་དབང་ཕྱུག་གིས་ལེགས་པར་བསྒྲིགས་ནས་པར་དུ་
འཁོད་པ་ལ་འཁྲུགས་ཅུང་ཟད་ཡོད་པ་དང་། ཁ་འཕང་རྣམས་ངག་ནས་ཤེས་དགོས་པ་རྣམས་བཅུད་
ནས་བལྟས་ཆོག་འདོན་འགྲིགས་སུ་བྲིས་པ་ཀརྨ་ཨ་རཱ་གས་སོ། །སྨན་བླའི་ཞལ་ཐང་དང་གསེར་སྐུ་
ཡོད་ན་བཤམས། མཎྜལ་སྟེང་དུ་འབྲུའི་ཚོམ་བུ་བརྒྱད་དབུས་དང་དགུ་བཀོད། དེའི་མདུན་དུ་ལྷ་
བཤོས་བརྒྱད་དང་མར་མེ་བརྒྱད་དང་ཏིང་བདུན་དུ་ཡོན་ཆབ་བཤམས། རོལ་མོ་མཆོད་རོལ་སྐབས་
སུ་བྱེད་པའོ།། །།མངྒ་ལཾ། བདེ་གཤེགས་སྨན་བླ་མཆེད་བརྒྱད་ཀྱི། །ཆོ་ག་འབྲིང་ པོའི་ ལྷན་ཐབས་
འདི། །དཔལ་སྤུངས་ཐུབ་བསྟན་ཆོས་འཁོར་གྱི། །གདན་སར་ཡི་གེའི་ཕྱི་མོར་བསྐྲུན་པའོ།། །།
，
t
，
-
-
，
་
，
，
-404-



༄༅། །སྨན་བླའི་མདོ་ཆོག་སྙིང་པོ་གཞན་ཕན་
བདེ་འཇུག་ཅེས་བྱ་བ་
བཞུགས་སོ། །
ཞ་ལུ་བློ་གསལ་བསྟན་སྐྱོང་གིས་མཛད་པ།
ན་མོ་གུ་རུ་མཉྫ་ཤི་ཡེ། བླ་མ་རྣམས་དང་སྐྱབས་གནས་དཀོན་མཆོག་གསུམ། །བདེ་གཤེགས་བདུན་
དང་ཐུབ་དབང་འཇམ་དབྱངས་ལ། །བཏུད་ནས་བདེ་གཤེགས་བདུན་གྱི་མདོ་སྡེ་ཡི། །ཆོ་གའི་སྙིང་པོ་གཞན་
ཕན་བདེ་འཇུག་བྲི། །འདིར་སྙིགས་མའི་དུས་འདིར་བྱིན་རླབས་ཤིན་ཏུ་ཆེ་བ་སྨན་བླའི་མདོ་ཆོག་གི་སྙིང་པོ་
ཉམས་སུ་ལེན་པར་འདོད་པས། སྦྱོར་བ་ཕྱི་ནང་གི་ཁྲུས་སོགས་ཀྱིས་འགལ་རྐྱེན་བསལ་ལ། དུས་ཁྱད་པར་
ཅན་ཉ་སྟོང་ཚེས་བརྒྱད་དམ། དེ་མིན་གང་ཡང་རུང་བར་གནས་ ཁང་ཕྱི་དོར་བྱས། སྤོས་ ཀྱི་མཎྜལ་ཞེས་
དཀྱིལ་འཁོར་རམ། སྨན་བླའི་ཕོ་བྲང་བློས་བསླང་སོགས་བཀོད་པའི་མདུན་དུ་བུམ་པ་སུམ་གཉིས་ཆུས་
བཀང་ནས་བུམ་རྫས་ཉེར་ལྔ་ཁ་རྒྱན་དང་བཅས་པ་བཤམས་མཐར་སྐུ་གཟུགས་རེ་རེ་ལ་མར་མེ་དང་ཚོན་སྣ་
ལྔ་པའི་བ་དན་བདུན་བདུན་བྱ་དགོས་པར་གསུངས་པ་རྣསམ་གཙོ་གྱུར་གྱི་སྤོས་དང་མེ་ཏོག་ལ་སོགས་པའི་
མཆོད་པ་ཅི་འབྱོར་བ་བཤམ། སྟན་བདེ་བ་ལ་འཁོད་ནས་དགེ་སེམས་ཁྱད་པར་ཅན་བསྐྱེད་དེ་དངོས་གཞི་
འདི་ལྟར་ཉམས་སུ་བླང་ངོ༌། །འདིར་ཡོང་ཡོད་ན་ཐེག་ཆེན་གསོ་སྦྱོང་ལེན་ཚུལ་གཞན་དུ་ཤེས་དགོས་ཤིང་དེ་
ལྟར་མིན་ཡང་གཙང་སྦྲའི་ཀུན་སྤྱོད་ལ་གནས་པ་གལ་ཆེའོ། །རྒྱུ་སྦྱོར་ སྦྱིན་ པའི་བདག་པོས་ཐོག་
དྲངས། སེམས་ཅན་ ཐམས་ ཅད་ བླ་ མ་ ལ་ སྐྱབས་ སུ་ མཆིའོ། །སངས་ རྒྱས་ ལ་
སྐྱབས་སུ་མཆིའོ། །ཆོས་ལ་སྐྱབས་སུ་མཆིའོ། །དགེ་འདུན་ལ་སྐྱབས་སུ་མཆིའོ།།
-405-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
བཅོམ་ལྡན་འདས་སྨན་གྱི་བླ་བདེ་བར་གཤེགས་པ་མཆེད་བརྒྱད་ཀྱི་ལྷ་ཚོགས་
འཁོར་དང་བཅས་པ་རྣམས་ ལ་ སྐྱབས་ སུ་ མཆིའོ། །བདུན་ནམ་གསུམ་བརྗོད། བླ་མ་
སངས་རྒྱས་ཆོས་ཚོགས་ཡི་དམ་ལ། །བྱང་ཆུབ་བར་དུ་གུས་པས་བདག་སྐྱབས་
མཆི། །འགྲོ་བའི་དོན་དུ་སངས་རྒྱས་ཐོབ་བྱའི་ཕྱིར། །ཕུན་ཚོགས་མདོ་སྡེའི་ཆོ་ག་
བསྒྲུབ་པར་བགྱི། །གསུམ་བརྗོད། མ་སེམས་ཅན་ཐམས་ཅད་ཀྱི་དོན་དུ་རྫོགས་པའི་
སངས་རྒྱས་ཐོབ་པར་བྱ། དེའི་ཆེད་དུ་བཅོམ་ལྡན་འདས་བདེ་བར་གཤེགས་པ་
བརྒྱད་ཀྱི་ལྷ་ཚོགས་འཁོར་དང་བཅས་པ་རྣམས་ལ་ཕྱག་མཆོད་ཐུགས་དམ་བསྐུལ་
བ་ལ་སོགས་པའི་ལམ་ གྱི་ རིམ་པ་ ལ་ གནས་པར་བྱའོ། །བདག་དང་སྣང་བ་
ཐམས་ཅད་ཆོས་ཀྱི་དབྱིངས་ཀྱི་རང་བཞིན་ཡིན་པ་ལ། དེ་ལྟར་མ་རྟོགས་པའི་
སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་བྱ། སྡུག་བསྔལ་
དང་སྡུག་བསྔལ་གྱི་རྒྱུ་དང་བྲལ་བར་བྱ། སྡུག་བསྔལ་མེད་པའི་བདེ་བ་དང་མི་
འབྲལ་བར་བྱ། བདེ་སྡུག་གི་རྒྱུ་ཆགས་སྡང་ཉེ་རིང་གཉིས་དང་བྲལ་བའི་བཏང་
སྙོམས་ ལ་ གནས་ པར་ བྱའོ། །ས་གཞི་བྱིན་རླབས། དཀྱིལ་འཁོར་བྱིན་རླབས། གདན་ཁྲི་བྱིན་
རླབས། མཆོད་པ་བྱིན་རླབས་ཏེ་བྱིན་རླབས་བཞི་སྐོར་དུ་གྲགས་པའི་དོན་སྒོམ་བཞིན་དུ་འདི་ལྟར། སྤྱི་
སྒོས་དཀོན་མཆོག་གསུམ་གྱི་བདེན་པ་དང་། །ཆོས་དབྱིངས་རྣམ་དག་ཚོགས་
གཉིས་ལྷག་བསམ་མཐུས། །མ་དག་འཁྲུལ་བའི་ལས་སྣང་རགས་པ་ཀུན། །ནུབ་
ནས་དག་པའི་སྣང་བར་གྱུར་བ་ནི། །རྣམ་དག་ཞིང་གི་ཕུན་ཚོགས་ཀུན་བསྡུས་
པའི། །ཡིད་འཕྲོག་ས་གཞི་རིན་ཆེན་བྱེ་བས་བརྒྱན། །ཡོན་ཏན་མང་ལྡན་དག་
གསལ་རྒྱ་མཚོ་དང་། །དཔག་བསམ་ལྗོན་པས་ཕྱོགས་ཀུན་རྒྱས་པར་ཤོག །དེ་
དབུས་གཞལ་མེད་ཁང་ཆེན་བདེ་གཤེགས་གནས། །རིན་ཆེན་བདུན་བཀོད་ཕྱི་
-406-



སྨན་བླའི་མདོ་ཆོག་སྙིང་པོ་གཞན་ཕན་བདེ་འཇུག
ནང་ ཀུན་ཏུ་ གསལ། །འཇིག་ རྟེན་ འཇིག་ རྟེན་ འདས་ པའི་ དགེ་ ལེགས་ ཀྱིས།།
ལེགས་པར་བརྒྱན་པའི་ཁང་བཟང་གྲུབ་གྱུར་ཅིག །དེ་ནང་རིན་ཆེན་ལས་གྲུབ་
སེང་གེའི་ཁྲིར། །པདྨའི་སྙིང་པོར་བདེ་གཤེགས་དམ་པའི་ཆོས། །འཕགས་ཚོགས་
སོ་སོའི་མངའ་ཐང་ཇི་བཞིན་དུ། །གདན་ཁྲི་མཛེས་པ་ཤ་སྟག་འབྱུང་གྱུར་ཅིག །ཕྱི་
ནང་ཀུན་ཏུ་རང་རང་ཆ་རིམ་བཞིན། །མཆོད་སྤྲིན་བསམ་ཡས་ཕུང་པོ་གསུམ་པ་
ཡི། །མདོ་དང་བཟང་པོ་སྤྱོད་པའི་སྨོན་ལམ་བཞིན། །གྲུབ་ནས་དགྱེས་བཞིན་
ལེགས་པར་སྤྱོད་གྱུར་ཅིག །ཨོཾ་ན་མོ་བྷ་ག་ཝ་ཏེ་བཛྲ་སཱ་ར་པྲ་མརྡ་ནེ། ཏ་ཐཱ་ག་ཏ།
སརྦ་ཏེ་སཾ་མྱཀཾ་བུདྡྷཱ་ཡ། ཏདྱ་ཐཱ། ཨོཾ་བཛྲ་བཛྲ། མ་ཧཱ་ཏེ་ཛྲ་བཛེ། མཧཱ་བིདྱ་བཛེ།
མ་ཧ་བྷོ་དྷི་ཙིཏྟ་བཛྲ་མ་ཧཱ་བོ་དྷི་མཎྜོ་པ། སཾ་ཀྲ་མ་ཎ་བཛེ་སརྦ་ཀརྨ་ཨཱ་ཝ་ར་ཎ་བི་
ཤོ་དྷ་ན་བཛྲ་སྭཱཧཱ། མཆོད་སྤྲིན་གྱི་གཟུངས་འདི་ཚར་གསུམ་བརྗེད་དཀོན་མཆོག་གསུམ་ གྱི་
བདེན་པ་དང་། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་བྱིན་གྱིས་
བརླབས་དང་ཚོགས་གཉིས་ཡོངས་སུ་རྫོགས་པའི་མངའ་ཐང་ཆེན་པོ་དང༌། ཆོས་
ཀྱི་དབྱིངས་རྣམ་པར་དག་ཅིང་བསམ་གྱིས་མི་ཁྱབ་པའི་སྟོབས་ཀྱིས་དེ་བཞིན་
ཉིད་ དུ་ གྱུར་ ཅིག ལན་གསུམ། དེ་ནས་སྤྱན་འདྲེན་ནི། སྟོན་ པས་ སངས་ རྒྱས་ ཞིང་ བསྐུལ་
ཏིང་ འཛིན་ གྱིས། །བདེ་གཤེགས་བདུན་པོ་མངོན་སུམ་སྤྱན་དྲངས་ ལྟར། དད་
མོས་ཐུགས་རྗེས་བདེ་གཤེགས་འཁོར་བཅས་རྣམས། །འདིར་གཤེགས་རང་དང་
གདན་ལ་བཞུགས་ སུ་ གསོལ། །གཤེགས་ བྱོན་སྐྱེ་འབྲི་མེད་པའི་ སྐུ། །ཇི་ ལྟར་
སྨོན་ཞི་ཡོད་པ་ལྟར། །དཀར་པོ་འཆར་བའི་ཚུལ་བཞིན་དུ། །འཇིག་རྟེན་སྐྱབས་
སུ་གཤེགས་སུ་གསོལ། །བདེ་བར་གཤེགས་སོ་བཅོམ་ལྡན་འདས། །བདག་ཅག་
བསོད་ནམས་སྐལ་བར་ལྡན། །བདག་གིས་ཕུལ་བའི་མཆོད་ཡོན་འདི། །བཞེས་
-
，
-407-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ནས་བདག་ལ་དགྱེས་པར་མཛོད། ཁྱེད་ཀྱི་རང་བཞིན་ཡོངས་དག་པས། །སྲེད་
སོགས་འཆིང་བ་མི་མངའ་ཡང་། །བདག་ཅག་སྒྲིབ་པ་སྦྱང་སླད་དུ། །གཙང་མ་
ཆབ་ཀྱི་ སྐུ་ཁྲུས་གསོལ། །དེ་བཞིན་གཤེགས་དང་དེ་ཡི་སྲས་རྣམས་ལ། །རིན་
ཆེན་བུམ་པ་མང་པོ་སྤོས་ཀྱི་ཆུས། །ཡིད་འོང་ལེགས་པར་བཀང་བ་གླུ་དང་ནི།
རོལ་མོར་བཅས་པ་དུ་མས་སྐུ་ཁྲུས་གསོལ། །དེ་དག་སྐུ་ལ་མཚུངས་པ་མེད་པའི་
གོས། །གཙང་ལ་དྲི་རབ་བསྒོས་ པས་ སྐུ་ ཕྱིའོ། །དེ་ནས་དེ་ ལ་ ཁ་ དོག་ལེགས་
བསྒྱུར་པའི། །ན་བཟའ་ཤིན་ཏུ་དྲི་ཞིམ་དམ་པ་འབུལ། །སྲབ་འཇམ་ཡང་བ་ལྷ་ཡི་
གོས། །མེ་ཕྱེད་རྡོ་རྗེའི་སྐུ་བརྙེས་ལ། །མི་ཕྱེད་དད་པས་བདག་འབུལ་ན། །བདག་
ཀྱང་རྡོ་རྗེའི་སྐུ་ཐོབ་ཤོག །འགྲོ་བ་ཉོན་མོངས་སྐོམ་གྱིས་གདུངས་པ་ལ། །ཆོས་ཀྱི་
ཆུ་ཡིས་ཚིམ་པར་བྱ་བའི་ཕྱིར། །ཉེས་བྲལ་སྒྲུབ་པའི་དོན་ལ་དམིགས་ནས་ཀྱང་།།
བདག་གིས་ཁྱེད་ལ་བུམ་ཆུ་དབུལ་བར་བགྱི། །ཆོས་སྟོན་དག་པའི་དཀྱིལ་འཁོར་
འདིར། །དཔལ་ཆེན་དག་པའི་གདན་བཤམས་ཏེ། །ཏིང་འཛིན་མི་གཡོ་མཉམ་
བཞག་པས། །དགྱེས་པར་དགོངས་ཏེ་གདན་ལ་བཞུགས། །གཙང་དང་གདན་ཁྲི་
ཡངས་པ་ལ། །ཐོགས་དང་དོག་པ་མེད་པའི་སྐུ། །མཉམ་ཉིད་ཚུལ་གྱིས་བཞུགས་
ནས་ ཀྱང་། །བདེ་བར་སྦྱར་བ་བཞེས་སུ་གསོལ། སོ་ སོའི་ ཞིང་ ཁམས་ ནས་ རྫུ་
འཕྲུལ་གྱིས་ནམ་མཁའ་ལ་གཤེགས་ཏེ་བྱིན་གྱིས་བརླབས་པའི་གཞལ་མེད་ཁང་
གི་ནང་དུ་བཞུགས་པར་གྱུར། སྦྱིན་ པའི་བདག་པོས་ཐོག་དྲངས་ སེམས་ ཅན་
ཐམས་ཅད་ཀྱང་ཞབ་འབྲིང་གི་ཚུལ་དུ་ལྷགས་ཏེ་ཕོ་བྲང་གི་ཕྱི་རོལ་ནས་མཆོད་པ་
འབུལ་ཞིང་གསོལ་བ་འདེབས་པར་གྱུར། །སྤྱི་མཆོད་ཡན་ལག་བདུན་པའི་དང་པོ་ཕྱག་འཚལ་
བ་ནི། གང་གི་ཞབས་པད་བསྟེན་པའི་བཀའ་དྲིན་ལས། ངན་འགྲོ་སྲིད་ཞིའི་སྐྱོན་
-408-



སྨན་བླའི་མདོ་ཆོག་སྙིང་པོ་གཞན་ཕན་བདེ་འཇུག
ཡོན་རིག་གྱུར་ནས། །སྐྱེས་བུའི་དོན་ལ་སེམས་པའི་སྐབས་རྙེད་པ། །རྩ་བའི་བླ་
མ་རྣམས་ལ་ཕྱག་འཚལ་ལོ། །གང་རྣམས་རིམ་པར་བརྒྱུད་པའི་བཀའ་དྲིན་ལས།།
སྔོན་ཚེ་རྒྱལ་བས་གསུངས་པའི་ཕན་བདེའི་ལམ། །ཤིན་ཏུ་རྙེད་དཀའ་བདག་གི་
རྙེད་གྱུར་པའི། །རྒྱུད་པའི་བླ་མ་རྣམས་ལ་ཕྱག་འཚལ་ལོ། །མཉམ་མེད་ཤཱཀྱའི་
རྒྱལ་པོ་ཟས་གཙང་སྲས། །བློ་ཆེན་གསུང་གི་དབང་ཕྱུག་འཇམ་པའི་དབྱངས།།
དེ་སྲས་གངས་ཅན་དཔལ་མགོན་ཞི་བ་འཚོ། །བཀའ་དྲིན་མཚུངས་མེད་གསུམ་ལ་
ཕྱག་འཚལ་ལོ། །བོད་འབངས་ཐུགས་ཀྱི་དཀྱིལ་བཟུང་ཁྲི་སྲོང་ལྡེ། །དེ་སྲས་མུ་ནེ་
བཙན་ དང༌ སད་ ན་ ལེགས། །ཆོས་ སེམས་ གཙང་ མའི་ ཞབས་ དང་ འོད་ ཀྱིས་
བསྲུངས། །སྔ་དར་ཆོས་རྒྱལ་རྣམས་ ལ་ ཕྱག་ འཚལ་ ལོ། །མངའ་བདག་དཔལ་
འཁོར་བཙན་དང་ཉི་མ་མགོན། །བཀྲ་ཤིས་ལྡེ་དང་ལྷ་བཙུན་ཁུ་དབོན་གཉིས།།
ཞི་བ་འོད་དང་འོད་ལྡེ་རྩེ་ལྡེའི་ཞབས། །ཕྱི་དར་ཆོས་རྒྱལ་རྣམས་ལ་ཕྱག་འཚལ་
ལོ། །མངའ་རིས་སྣར་དང་ཞུ་ལྷན་ཆུ་ལྷད་པ། །གྲོ་མོ་ཆེ་དང་སྒོམ་སེང་ནམ་མཁའ་
གྲགས། །ཚད་མའི་སྐྱེས་བུ་བུ་སྟོན་ཡབ་སྲས་སོགས། །མཁས་གྲུབ་བླ་མ་རྣམས་
ལ་ ཕྱག་ འཚལ་ལོ། །སྙིང་པོ་རྒྱལ་མཚན་ ཀུན་ སྨོན་ སྤང་ལུང་སྤང་ ཁང་པ་ གྲགས་པ་
དཔལ་བཟང་། །ཞང་སྟོན་བསོད་གྲགས་གྲགས་པ་རིན་ཆེན་རྒྱལ་མཚན་ཟུང་ཆོས་ལུང་མཁན་
ཆེན་གྲགས་པ་རྒྱལ་མཚན་དང་རིན་ཆེན་རྒྱལ་མཚན་གཉིས། །རྒྱལ་ བ་ ཕྱག་ ན་ ཀུན་ བློ་ ཚུལ་
ཁྲིམས་དཔལ། །འཁྲུལ་ ཞིག་ དཔལ་འབར་རྣམས་ལ་ ཕྱག་ འཚལ་ ལོ། །འཇམ་
དབྱངས་ མཁྱེན་ བརྩེ་ ཕྱུག་བརྟན། བསོད་ནམས་མཆོག་ལྡན། ཞ་ཡུ་མཁན་ཆེན། དབང་ རབ་
བཀའ་ འགྱུར་བ། །བསོད་མཆོག་རྒྱལ་དབང་གོང་ ས་ ལྔ་པ། དགེ་སློང་། འཇམ་
གྲགས་ངག་དབང་ལ་སོགས་ཞབས་དྲུང་བརྟན། འཕགས་ཆེན་རིན་དོན་ལྕེ་བཙུན་
-409-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ཕྲིན་ལས་ རྗེ། ཛྙཱ་ནའི་མཚན་ཅན་རྣམས་ལ་ཕྱག་འཚལ་ལོ། །གངས་ཅན་ ཕན་
བདེའི་དཔལ་འབྱོར་འབྱུང་བའི་སྒོ། །དམན་མཆོག་ཀུན་གྱི་བསྒྲུབ་ཏུ་རུང་བའི་
ལམ། །ཆོས་ རྒྱལ་ ཐུགས་ དམ་ མདོ་སྡེའི་ ཆོ་ ག་འདི། །འཛིན་ སྐྱོང་ སྤེལ་ མཛད་
རྣམས་ལ་ཕྱག་འཚལ་ལོ། །དོན་གཉིས་མཐར་ཕྱིན་སྟོན་པ་རྫོགས་སངས་རྒྱས།།
བདེན་གཉིས་ཟུང་འཇུག་བསྟན་པ་དམ་པའི་ཆོས། །ཚོགས་གཉིས་ཉམས་ལེན་
འཕགས་ མཆོག་ དགེ་འདུན་ཏེ། །སྐྱབས་གནས་དཀོན་མཆོག་ གསུམ་ ལ་ ཕྱག་
འཚལ་ལོ། །ཤར་ཕྱོགས་གངྒའི་ཀླུང་གི་བྱེ་སྙེད་ན། །གཞན་གྱིས་མི་ཐུབ་རྣམ་དག་
ཞིང་ གི་ དཔལ། །བགྲང་ ཡས་ སེམས་ དཔས་ བསྐོར་ བའི་ བཅོམ་ ལྡན་ འདས།།
མཚན་ལེགས་ཡོངས་བསྒྲགས་དཔལ་ལ་ཕྱག་འཚལ་ལོ། །ཤར་ཕྱོགས་གངྒཱའི་
ཀླུང་བདུན་བྱེ་སྙེད་ན། །རིན་ཆེན་ལྡན་པའི་རྣམ་དག་ཞིང་གི་དཔལ། །བགྲོད་
ཡས་སེམས་དཔས་བསྐོར་བའི་བཅོམ་ལྡན་འདས། །རིན་ཆེན་ཟླ་བའི་ཞབས་ལ་
ཕྱག་འཚལ་ལོ། །ཤར་ཕྱོགས་གངྒཱའི་ཀླུང་ལྔའི་བྱེ་སྙེད་ན། །སྤོས་ཀྱིས་ཡོངས་གང་
རྣམ་དག་ཞིང་གི་དཔལ། །བགྲང་ཡས་སེམས་དཔས་བསྐོར་བའི་བཅོམ་ལྡན་
འདས། གསེར་བཟང་དྲི་མེད་སྣང་ལ་ཕྱག་འཚལ་ལོ། །ཤར་ཕྱོགས་གངྒཱའི་ཀླུང་
བདུན་བྱེ་སྙེད་ན། །མྱ་ངན་ བྲལ་བའི་རྣམ་དག་ཞིང་ གི་ དཔལ། །བགྲང་ཡས་
སེམས་དཔས་བསྐོར་བའི་བཅོམ་ལྡན་འདས། །མྱ་ངན་མེད་མཆོག་དཔལ་ལ་ཕྱག་
འཚལ་ལོ། །ཤར་ཕྱོགས་གངྒཱའི་ཀླུང་བརྒྱད་བྱེ་སྙེད་ན། །ཆོས་ཀྱི་རྒྱལ་མཚན་རྣམ་
དག་ཞིང་གི་དཔལ། །བགྲང་ཡས་སེམས་དཔས་བསྐོར་བའི་བཅོམ་ལྡན་འདས།།
ཆོས་བསྒྲགས་རྒྱ་མཚོའི་དབྱངས་ལ་ཕྱག་འཚལ་ལོ། །ཤར་ཕྱོགས་གངྒཱའི་ཀླུང་
དགུའི་བྱེ་སྙེད་ན། །རིན་ཆེན་རྒྱ་མཚོའི་རྣམ་དག་ཞིང་གི་དཔལ། །བགྲང་ཡས་
-410-



སྨན་བླའི་མདོ་ཆོག་སྙིང་པོ་གཞན་ཕན་བདེ་འཇུག
སེམས་དཔས་བསྐོར་བའི་བཅོམ་ལྡན་འདས། །མངོན་མཁྱེན་རྒྱལ་པོའི་ཞབས་ལ་
ཕྱག་འཚལ་ལོ། །ཤར་ཕྱོགས་གངྒཱའི་ཀླུང་བཅུ་ཇི་སྙེད་ན། །བཻ་ཌཱུརྱའི་སྣང་རྣམ་
དག་ཞིང་གི་དཔལ། །བགྲང་ཡས་སེམས་དཔས་བསྐོར་བའི་བཅོམ་ལྡན་འདས།།
སྨན་གྱི་བླ་མའི་ཞབས་ལ་ཕྱག་འཚལ་ལོ། །གང་གི་སྐུ་ནི་ཨིནྡྲ་ནཱི་ལ་འི་མདོག།
མཚན་དཔེ་ཉི་མའི་འོད་སྟོང་འབར་བའི་མཁའ། །ཀུན་ལ་ཞི་བདེའི་གོ་སྐབས་
འབྱེད་ པའི་དབྱིངས། །བཅོམ་ལྡན་སྨན་བླའི་ སྐུ་ ལ་ ཕྱག་ འཚལ་ལོ། །གང་ གི་
གསུང་ནི་དྲི་ཟའི་རྒྱུད་སྟོང་ལྟར། །ཚངས་པའི་དབྱངས་ཀྱིས་སྣ་ཚོགས་གདུལ་བྱའི་
ཡིད། །ཀུན་ཏུ་ ཚིམ་བྱེད་ གསུང་ རབ་ རྒྱ་ མཚོའི་ གཏེར། བཅོམ་ ལྡན་ སྨན་ བླའི་
གསུང་ལ་ཕྱག་འཚལ་ལོ། །གང་གི་ཐུགས་ནི་ཡེ་ཤེས་རྒྱ་མཚོའི་དང་། །དམིགས་
མེད་ཐུགས་རྗེའི་རྦ་རླབས་ཆེར་གཡོས་ཤིང་། །སྨོན་ལམ་རྒྱ་མཚོ་མཛད་པ་ལྷུན་
གྲུབ་པའི། །བཅོམ་ལྡན་སྨན་བླའི་ཐུགས་ལ་ཕྱག་འཚལ་ལོ། །ཐུགས་རྗེ་བརྩོན་
འགྲུས་མཆོག་གི་རྩེར་གཤེགས་པས། །སྙིགས་དུས་རྒྱལ་བོ་གཞན་གྱིས་མི་དུལ་
བའི། །མི་མཇེད་ཚེ་ལོ་བརྒྱ་པའི་ཞིང་གི་དཔལ། །འདྲེན་མཆོག་ཤཱཀྱའི་ཏོག་ལ་
ཕྱག་འཚལ་ལོ། །ཀུན་འབྱུང་མུན་པའི་ས་བོན་མཐར་མཛད་ཅིང་། །སྡུག་བསྔལ་
ཟུག་རྔུའི་རྩ་བ་དྲུང་ནས་འབྱིན། །རྒྱལ་ཡུམ་ཤེས་རབ་ཕ་རོལ་ཕྱིན་ལ་སོགས།།
ཐེག་གསུམ་དམ་པའི་ཆོས་ལ་ཕྱག་འཚལ་ལོ། །བཅོམ་ལྡན་སྨན་བླའི་དམ་ཆོས་
མཛོད་འཛིན་ཅིང་། །ཉི་ ཟླ་ ལྟ་བུར་ འགྲོ་ ལ་སྣང་བྱེད་ སོགས། །བདེ་ གཤེགས་
བདུན་གྱི་འཁོར་དུ་འདུས་པ་ཡི། །བྱང་ཆུབ་སེམས་དཔའ་རྣམས་ལ་ཕྱག་འཚལ་
ལོ། །ཐུབ་དབང་འཁོར་གྱི་གཙོ་བོ་རྒྱལ་བའི་སྲས། །མཁྱེན་བརྩེ་ནུས་པ་ཕུལ་དུ་
ཕྱིན་པ་པོ། །སྤྱན་རས་གཟིགས་དང་བློ་གྲོས་ཆེན་པོ་སོགས། །སུམ་ཁྲི་དྲུག་སྟོང་
-411-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
རྣམས་ལ་ཕྱག་འཚལ་ལོ། །ཡངས་པ་ཅན་དུ་བདེ་གཤེགས་སྤྱན་སྔ་རུ། །བསྟན་
དང་བསྟན་འཛིན་སྲུང་བར་ཞལ་བཞེས་པའི། །ཚངས་པ་བརྒྱ་བྱིན་འཇིག་རྟེན་
སྐྱོང་བ་སོགས། །ལྷ་ཡི་དགེ་བསྙེན་རྣམས་ལ་ཕྱག་འཚལ་ལོ། །གདུལ་བྱའི་དོན་
དུ་ཐབས་ཀྱིས་སྐུ་སྤྲུལ་ཞིང་། །བདེ་བར་གཤེགས་པའི་བསྟན་སྲུང་དགེ་བསྙེན་
མཆོག །བདུན་འབུམ་འཁོར་གྱིས་བསྐོར་བའི་བཅུ་གཉིས་པོ། །གནོད་སྦྱིན་སྡེ་
དཔོན་རྣམས་ལ་ཕྱག་འཚལ་ལོ། །མཁའ་ཁྱབ་ཞིང་གི་ཕྱག་འོས་ཐམས་ཅད་ལ།།
ཡོན་ཏན་ཞིང་དུ་ལྷག་པར་མོས་པའི་བློས། །འགྲོ་ཀུན་ཞིང་རྡུལ་གྲངས་སྙེད་ལུས་
སྤྲུལ་ནས། །སངས་རྒྱས་ཞིང་མཐར་རྟག་ཏུ་གུས་ཕྱག་འཚལ། །ཇི་སྙེད་སུ་དག་
ཕྱོགས་ བཅུའི་ འཇིག་རྟེན་ན། །དུས་ གསུམ་ གཤེགས་ པ་ མི་ ཡི་སེང་གེ་ཀུན།།
བདག་གིས་མ་ལུས་དེ་དག་ཐམས་ཅད་ལ། །ལུས་དང་ངག་ཡིད་དང་བས་ཕྱག་
བགྱིའོ། །བཟང་པོ་སྤྱོད་པའི་སྨོན་ལམ་སྟོབས་དག་གི །རྒྱལ་བ་ཐམས་ཅད་ཡིད་
ཀྱི་མངོན་སུམ་དུ། །ཞིང་གི་རྡུལ་སྙེད་ལུས་རབ་བཏུད་པ་ཡིས། །རྒྱལ་བ་ཀུན་ལ་
རབ་ ཏུ་ ཕྱག་ འཚལ་ ལོ། །རྡུལ་ གཅིག་སྟེང་ན་རྡུལ་ སྙེད་ སངས་ རྒྱས་ རྣམས།།
སངས་རྒྱས་སྲས་ཀྱི་དབུས་ན་བཞུགས་ པ་དག །དེ་ལྟར་ཆོས་ཀྱི་དབྱིངས་
རྣམས་ མ་ ལུས་པ། །ཐམས་ ཅད་ རྒྱལ་ བ་ དག་ གིས་ གང་ བར་ མོས། །དེ་ དག་
བསྔགས་པ་མི་ཟད་རྒྱ་མཚོ་རྣམས། །དབྱངས་ཀྱི་ཡན་ལག་རྒྱ་མཚོའི་སྒྲ་ཀུན་
གྱིས། །རྒྱལ་བ་ཀུན་གྱི་ཡོན་ཏན་རབ་བརྗོད་ཅིང་། །བདེ་བར་གཤེགས་པ་ཐམས་
ཅད་བདག་གིས་བསྟོད། །གཉིས་པ་མཆོད་པ་འབུལ་བ་ནི། རྒྱལ་བ་རྒྱ་མཚོའི་མཆོད་རྫས་
ལས་གྲུབ་པའི། །ཞིང་ཁམས་རྒྱ་མཚོའི་མཆོད་ཡོན་རྒྱ་མཚོའི་ཚོགས། །ཡོན་ཏན་
རྒྱ་ མཚོའི་ རྒྱལ་ བ་ འཁོར་ བཅས་ལ། །དད་པ་རྒྱ་མཚོས་ འབུལ་ ལོ་ བཞེས་ སུ་
-412-



སྨན་བླའི་མདོ་ཆོག་སྙིང་པོ་གཞན་ཕན་བདེ་འཇུག
གསོལ། །ཞེས་མཆོད་ཡོན་གྱི་གནས་སུ་ཞབས་ བསིལ། མེ་ཏོག །བདུག་ སྤོས། སྣང་
གསལ། དྲི་ ཆབ། ཞལ་ ཟས། རོམ་ མོ་རྣམས། ཁ་སྦོས་ལ་འབུལ། རྒྱལ་ བ་ ཟག་ མེད་
འབྱོར་ ལ་ མངའ་ བསྒྱུར་ ཡང་། །འགྲོ་ བའི་ དོན་ དུ་ འདོད་ ཡོན་ རྣམ་ ལྔ་ ཡིས།།
མཆོད་པས་མཁའ་མཉམ་སེམས་ཅན་ཐམས་ཅད་ཀྱིས། །བསོད་ནམས་མི་ཟད་
གཏེར་ལ་སྤྱོད་པར་ཤོག །མི་དབང་རིན་ཆེན་སྣ་བདུན་འདི་དག་ནི། །སངས་རྒྱས་
སྲས་དང་བཅས་པ་མ་ལུས་ལ། །བསམ་བཞིན་ཡིད་ཀྱིས་སྤྲུལ་ཏེ་ཕུལ་བ་ཡིས།།
འགྲོ་བ་མི་ཟད་གཏེར་ལ་ལོངས་སྤྱོད་ཤོག །ཕུན་ཚོགས་བཀྲ་ཤིས་དགེ་མཚན་མ་
ལུས་ ཀུན། །གཅིག་ཏུ་ རབ་ འཁྱིལ་ ཡིད་འོང་རྟགས་བརྒྱད་ རྫས། །བཅོམ་ ལྡན་
སྨན་བླའི་ལྷ་ཚོགས་ལ་ཕུལ་བས། །ཕྱོགས་ཀུན་དགེ་ལེགས་ཆེན་པོས་ཁྱབ་པར་
ཤོག །དེ་ལས་གཞན་ཡང་མཆོད་པའི་ཚོགས། །རོལ་མོ་དབྱངས་སྙན་ཡིད་འོང་
ལྡན། །སེམས་ཅན་སྡུག་བསྔལ་སིམ་བྱེད་པའི། །སྤྲིན་རྣམས་སོ་སོར་གནས་གྱུར་
ཅིག །མེ་ ཏོག་ དམ་ པ་ ཕྲེག་ བ་ དམ་ པ་ དང༌། །སིལ་སྙན་ རྣམས་ དང་ བྱུག་ པ་
གདུགས་མཆོག་དང་། །མར་མེ་མཆོག་དང་བདུག་སྤོས་དམ་པ་ཡིས། །རྒྱལ་བ་དེ་
དག་ལ་ནི་མཆོད་པར་བགྱི། །ན་བཟའ་དམ་པ་རྣམས་དང་དྲི་མཆོག་དང་། །ཕྱེ་མ་
ཕུར་མ་རི་རབ་མཉམ་པ་དང་། །བཀོད་པ་ཁྱད་པར་འཕགས་པའི་མཆོག་ཀུན་
གྱིས། །རྒྱལ་བ་དེ་དག་ལ་ནི་མཆོད་པར་བགྱི། །ན་བཟའ་དམ་པ་རྣམས་དང་དྲི་
མཆོག་དང་། །ཕྱེ་མ་ཕུར་མ་རི་རབ་མཉམ་པ་དང་། །བཀོད་པ་ཁྱད་པར་འཕགས་
པའི་མཆོག་ཀུན་གྱིས། །རྒྱལ་བ་དེ་དག་ལ་ནི་མཆོད་པར་བགྱི། །མཆོད་པ་གང་
རྣམས་བླ་མེད་རྒྱ་ཆེ་བ། །དེ་དག་རྒྱལ་བ་ཐམས་ཅད་ལ་ཡང་མོས། །བཟང་པོ་
སྤྱོད་ལ་དད་པའི་སྟོབས་དག་གིས། །རྒྱལ་བ་ཀུན་ལ་ ཕྱག་འཚལ་མཆོད་པར་
-413-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
བགྱི། །གསུམ་པ་བཤགས་པའི་དོན་དུ་ལྟུང་བཤགས་ཚར་གསུམ་འདོན། བསྡུ་ན། འདོད་ ཆགས་ ཞེ་
སྡང་གཏི་མུག་དབང་གིས་ནི། །ལུས་དང་ངག་དང་དེ་བཞིན་ཡིད་ ཀྱིས་ཀྱང་།།
སྡིག་པ་བདག་གིས་བགྱིས་པ་ཅི་མཆིས་པ། །དེ་དག་ཐམས་ཅད་བདག་གིས་སོ་
སོར་བཤགས། །ཕྱོགས་བཅུའི་རྒྱལ་བ་ཀུན་དང་སངས་ རྒྱས་སྲས། །རང་རྒྱལ་
རྣམས་དང་སློབ་དང་མི་སློབ་དང་། །འགྲོ་བ་ཀུན་གྱི་བསོད་ནམས་གང་ལ་ཡང་།།
དེ་དག་ཀུན་གྱི་རྗེས་སུ་བདག་ཡི་རང་། །གང་རྣམས་ཕྱོགས་བཅུའི་འཇིག་རྟེན་
སྒྲོན་མེ་རྣམས། །བྱང་ཆུབ་རིམ་པར་སངས་རྒྱས་མ་ཆགས་བརྙེས། །མགོན་པོ་དེ་
དག་བདག་གིས་ཐམས་ཅད་ལ། །འཁོར་ལོ་བླ་ན་མེད་པ་བསྐོར་བ་བསྐུལ། །མྱ་
ངན་འདའ་སྟོན་གང་བཞེད་དེ་དག་ལ། །འགྲོ་བ་ཀུན་ལ་ཕན་ཞིང་བདེ་བའི་ཕྱིར།།
བསྐལ་པ་ཞིང་གི་རྡུལ་སྙེད་བཞུགས་པར་ཡང་། །བདག་གིས་ཐལ་མོ་རབ་སྦྱར་
གསོལ་བར་བགྱི། །ཕྱག་འཚལ་བ་དང་མཆོད་ཅིང་བཤགས་པ་དང་། །རྗེས་སུ་ཡི་
རང་བསྐུལ་ཞིང་གསོལ་བ་ཡི། །དགེ་བ་ཅུང་ཟད་བདག་གིས་ཅི་བསགས་པ།།
ཐམས་ ཅད་ བདག་ གིས་ བྱང་ ཆུབ་ ཕྱིར་ བསྔོའོ། །ཡན་ལག་ལྷག་མ་རྣམས་བྱའོ། །དེ་ནས་
ཐུགས་དམ་བསྐུལ་ཞིང་མཚན་གྱི་ཕྱག་མཆོད་ནི། བཅོམ་ལྡན་འདས་གདན་འཛོམ་པ་ཆེན་པོ་
དགོངས་སུ་གསོལ། །བདག་ཅག་དུས་ངན་པའི་སེམས་ཅན་ལས་ཀྱི་སྒྲིབ་པ་སྣ་
ཚོགས་ཀྱིས་བསྒྲིབས་པ། ནད་དང་སྡུག་བསྔལ་སྣ་ཚོགས་ཀྱིས་གཙོས་ཤིང་ཕོངས་
པ་རྣམས་ལ་སྔོན་སངས་རྒྱས་བདུན་གྱི་ཐུགས་བརྩེ་བས་སྨོན་ལམ་ཇི་ལྟར་བཏབ་
པ་དང་། སྟོན་པ་ཤཱཀྱ་ཐུབ་པས་བཀའ་སྩལ་ཞིང་བྱིན་གྱིས་བརླབས་པ་དང༌།།
བྱང་ ཆུབ་ སེམས་དཔའ་རྣམས་དང་། ལྷའི་ དགེ་བསྙེན་རྣམས་ ཀྱིས་ ཕྲིན་ལས་
མཛོད་པར་ཇི་ལྟར་ཞལ་གྱིས་བཞེས་པ་ལ་སོགས་པ་ཕན་ཡོན་མཐའ་དག་བདག་
-414-



*
སྨན་བླའི་མདོ་ཆོག་སྙིང་པོ་གཞན་ཕན་བདེ་འཇུག
ཅག་གིས་འཕྲལ་དུ་ཐོབ་པར་བྱིན་གྱིས་བརླབ་དུ་གསོལ། །བདག་ཅག་དུས་ངན་
སེམས་ཅན་བསྐྱབ་པའི་ཕྱིར། །བདེ་གཤེགས་རྣམས་ཀྱིས་སྨོན་ལམ་གང་བཏབ་
དང༌། །ཐུབ་ དབང་ སྲས་ དང༌ བཀའ་ སྡོད་ བཅས་ པ་ ཡིས། །བཀའ་ སྩལ་ ཞལ་
བཞེས་ མཐའ་ དག་ འགྲུབ་ གྱུར་ ཅིག །དང་པོ་མཚན་ལེགས་ནི། བཅོམ་ ལྡན་ འདས་ དེ་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མཚན་
ལེགས་པར་ཡོངས་བསྒྲགས་དཔལ་གྱི་རྒྱལ་པོ་ལ་ཕྱག་འཚལ་ལོ། །མཆོད་དོ་
སྐྱབས་ སུ་ མཆིའོ། །ཡན་བདུན་བརྗོད། གསེར་ གྱི་ མདོག་ ཅན་ སྐྱབས་ སྦྱིན་ ཕྱག་ རྒྱ་
ཅན། །སྨོན་ལམ་བརྒྱད་གྲུབ་ཚོགས་གཉིས་དཔལ་གྱིས་བརྗིད། །གཞན་གྱིས་མི་
ཐུབ་ཞིང་གི་དཔལ་གྱུར་པའི། །མཚན་ལེགས་ཡོངས་བསྒྲགས་དཔལ་ལ་ཕྱག་
འཚལ་ལོ། །མཚན་གྱི་མེ་ཏོག་རྒྱས་ཤིང་དག་པ་ལ། །དཔེ་བྱད་བཟང་པོའི་འབྲུ་
ཆགས་མཛེས་པའི་སྐུ། །གང་གིས་མཐོང་ཐོས་དྲན་པའི་དཔལ་གྱུར་པའི། །སྟོན་
པ་མཚན་ལེགས་དཔལ་ལ་ཕྱག་འཚལ་ལོ། །མཆོད་པ་ཀུན་འབུལ་སྡིག་པ་མཐའ་
དག་བཤགས། །དགེ་ ལ་ ཡི་ རང་ཆོས་འཁོར་ བསྐོར་བར་བསྐུལ། །མྱ་ངན་མི་
འདའ་བཞུགས་པར་གསོལ་བ་འདེབས། །དགེ་རྩ་རྫོགས་བྱང་ཉིད་དུ་བསྔོ་བར་
བགྱི། །མཚན་ ལེགས་ རྒྱལ་ པོར་ མཚན་བཟླས་ ཕྱག་ མཆོད་ མཐུས། །རྒྱལ་ བ་
མཆོག་དེས་སྔོན་ཚེ་གཞན་དོན་དུ། ནད་གདོན་རིམས་སོགས་འཇིགས་པ་མཐའ་
དག་ཞི། །འོན་ལོང་སྨྱོ་སོགས་སྡུག་བསྔལ་ནད་རྒྱུན་ཆད། །དམྱལ་བའི་ལས་ཟད་
ལྷ་མིའི་བདེ་བ་མྱོང༌། །དབུལ་ཕོངས་ཀུན་ཀྱང་དབྱིག་སོགས་ཡོ་བྱད་འཕེལ།།
བཅིང་དང་རྡེག་སོགས་ལུས་གདུང་མཐའ་དག་ཞི། །མགོན་མེད་དུག་སྦྲུལ་སོགས་
ཀྱིས་གཙེས་ལས་ཐར། །འཐབ་རྩོད་འགྱེད་རྣམས་ཕན་ཚུན་བྱམས་སེམས་ལྡན།།
-415-



-
---
-
-
----
མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ཆུས་ཁྱེར་སྨེ་སྔགས་འདོན་རྣམས་དབུགས་ཕྱིན་ཤོག །ཅེས་པའི་སྨོན་ལམ་ཆེན་པོ་
རྣམ་ པ་བརྒྱད། །བདག་ སོགས་ འགྲོ་བས་མྱུར་དུ་འགྲུབ་པར་ཤོག །ཤི་འཕོས་
དག་ པའི་ ཞིང་ དེར་ པདྨ་ ལས། །བརྫུས་ སྐྱེས་ ཡོན་ ཏན་ ཀུན་ རྫོགས་ བདེ་ ལ་
སོགས། །རྒྱལ་བ་ཀུན་མཉེས་སྐད་ཅིག་ལ། །སངས་རྒྱས་ཞིང་ཀུན་བགྲོད་པའི་
མཐུ་ཐོབ་ཤོག །བཅོམ་ལྡན་མཚན་ལེགས་ཡོངས་བསྒྲགས་རྒྱལ་པོ་ཡིས། །སྔོན་
ཚེ་སྨོན་ལམ་རྣམ་བརྒྱད་བཏབ་པའི་འབྲས། །དཔག་མེད་མཁྱེན་བརྩེ་ནུས་མཐུའི་
བྱིན་རླབས་ཀྱིས། །དེང་འདིར་བདག་སོགས་འགྲོ་བས་ལོངས་སྤྱོད་ཤོག །ཐུབ་
པའི་བསྟན་དར་སྐྱེ་རྒུ་བདེ་ཞིང་སྐྱིད། །བསྟན་འཛིན་སྐྱེས་བུའི་སྐུ་ཚེ་བརྟན་པ་
དང༌། །འགྲོ་རྣམས་ སྒྲིབ་ གཉིས་ བྱང་ ཞིང་ ཚོགས་ གཉིས་པོ། །རབ་ རྫོགས་བྱང་
ཆེན་ མྱུར་དུ་ ཐོབ་ བྱིན་ རློབས། གཉིས་པ་སྒྲ་དབྱངས་རྒྱལ་པོ་ནི། བཅོམ་ ལྡན་ འདས་ དེ་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་པོ་
ཆེ་དང་ཟླ་བ་དང་པདྨས་རབ་ཏུ་བརྒྱན་པ་མཁས་པ་གཟི་བརྗིད་སྒྲ་དབྱངས་ཀྱི་
རྒྱལ་ པོ་ ལ་ ཕྱག་ འཚལ་ ལོ། །མཆོད་ དོ་ སྐྱབས་ སུ་ མཆིའོ། །ལན་བདུན་བརྗོད། སྐུ་
མདོག་སེར་པོ་མཆོག་སྦྱིན་ཕྱག་རྒྱ་ཅན། །སྨོན་ལམ་བརྒྱད་གྲུབ་ཚོགས་གཉིས་
དཔལ་གྱིས་བརྗིད། །རིན་ཆེན་ལྡན་པའི་ཞིང་གི་དཔལ་གྱུར་པའི། །རིན་ཆེན་ཟླ་
བའི་ཞབས་ལ་ཕྱག་འཚལ་ལོ། །རིན་ཆེན་ཟླ་དང་པདྨས་རབ་བརྒྱན་ཞིང་། །ཤེས་
བྱ་ཀུན་ལ་མཁས་ཤིང་མཁྱེན་པ་རྒྱས། །རྒྱ་མཚོ་ལྟ་བུར་ཟབ་པའི་གསུང་མངའ་
བའི། །སྒྲ་དབྱངས་རྒྱལ་པོ་ཁྱེད་ལ་ཕྱག་འཚལ་ལོ། །མཆོད་པ་ཀུན་འབུལ་སྡིག་
པ་མཐའ་དག་བཤགས། །དགེ་ལ་ཡི་རང་ཆོས་འཁོར་བསྐོར་བར་བསྐུལ། །མྱ་
ངན་མི་འདའ་བཞུགས་ པར་ གསོལ་བ་འདེབས། །དགེ་རྩ་ རྫོགས་བྱང་ཉིད་དུ་
-416-



སྨན་བླའི་མདོ་ཆོག་སྙིང་པོ་གཞན་ཕན་བདེ་འཇུག
བསྔོ་བར་བགྱི། །རིན་ཆེན་ཟླ་བར་མཚན་བཟླས་ཕྱག་མཆོད་མཐུས། །རྒྱལ་བ་
མཆོག་དེས་སྔོན་ཚེ་གཞན་དོན་དུ། །དབུལ་གཡེངས་དགེ་ལས་ཉམས་རྣམས་དགེ་
ཆོས་འཕེལ། །བཀྲེས་སྐོམ་ལས་ཟད་མཐོ་རིས་ཕུན་ཚོགས་རྒྱས། །བུ་ནད་མི་མྱོང་
རྟག་ཏུ་སྐྱེས་པར་འགྱུར། །བཤེས་བྲལ་མྱ་ངན་གྱིས་གདུངས་མྱ་ངན་བྲལ། །མུན་
པར་གདོན་གྱིས་གཙེས་རྣམས་གདོན་སོགས་ཐར། །དམན་མོས་དགེ་མཆོག་བྲལ་
རྣམས་ལུང་རྟོགས་རྒྱས། །ཐེག་ཆེན་སློང་རྣམས་རྫོགས་བྱང་བསམ་སྦྱོར་བརྟན།།
བར་མའི་སྡུག་བསྔལ་མྱོང་རྣམས་བསིལ་ཐོབ་ཤོག །ཅེས་པའི་སྨོན་ལམ་ཆེན་པོ་
རྣམ་པ་བརྒྱད། །བདག་ སོགས་ འགྲོ་བས་མྱུར་དུ་ འགྲུབ་པར་ཤོག །ཤི་འཕོས་
དག་པའི་ཞིང་དེར་པདྨ་ལས། །བརྫུས་སྐྱེས་ཡོན་ཏན་ཀུན་རྫོགས་དེ་ལ་སོགས།།
རྒྱལ་བ་ཀུན་མཉེས་སྐད་ཅིག་སྐད་ཅིགལ་། །སངས་རྒྱས་ཞིང་ཀུན་བགྲོད་པའི་
མཐུ་ཐོབ་ཤོག །བཅོམ་ལྡན་གཟི་བརྗིད་སྒྲ་དབྱངས་རྒྱལ་པོ་ཡིས། །སྔོན་ཚེ་སྨོན་
ལམ་རྣམ་བརྒྱད་བཏབ་པའི་འབྲས། །དཔག་མེད་མཁྱེན་བརྩེ་ནུས་མཐུའི་བྱིན་
རླབས་ཀྱིས། །དེང་འདིར་བདག་སོགས་འགྲོ་བས་ལོངས་སྤྱོད་ཤོག །ཐུབ་པའི་
བསྟན་དར་སྐྱེ་དགུ་བདེ་ཞིང་སྐྱིད། །བསྟན་འཛིན་སྐྱེས་བུའི་སྐུ་ཚེ་བརྟན་པ་དང་།།
འགྲོ་རྣམས་སྒྲིབ་གཉིས་བྱང་ཞིང་ཚོགས་གཉིས་པོ། །རབ་རྫོགས་བྱང་ཆེན་མྱུར་དུ་
ཐོབ་ བྱིན་ རློབས། གསུམ་ པ་ གསེར་བཟང་དྲི་མེད་ནི། བཅོམ་ ལྡན་ འདས་ དེ་ བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གསེར་བཟང་
དྲི་མེད་རིན་ཆེན་སྣང་བ་རྟུལ་ཞུགས་བུམ་པ་ལ་ཕྱག་འཚལ་ལོ། །མཆོད་དོ་སྐྱབས་
སུ་མཆིའོ། །ལན་བདུན། འཛམ་བུའི་གསེར་འདྲ་ཆོས་སྟོན་ཕྱག་རྒྱ་ཅན། །སྨོན་ལམ་
བཞི་ གྲུབ་ ཚོགས་ གཉིས་ དཔལ་ གྱིས་ བརྗིད། །སྤོས་ ཀྱིས་ ཡོངས་ གང་ ཞིང་ གི་
-417-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
དཔལ་གྱུར་པའི། །གསེར་བཟང་དྲི་མེད་སྣང་ལ་ཕྱག་འཚལ་ལོ། །འཛམ་བུ་ཆུ་
བོའི་གསེར་ལྟར་ལྷང་ངེ་བ། །ཉི་མ་སྟོང་ལས་ལྷག་པའི་གཟི་བརྗིད་འབར། །དྲི་
མེད་གསེར་གྱི་མཆོད་སྡོང་ལྟ་བུའི་སྐུ། །གསེར་བཟང་དྲི་མེད་སྣང་ལ་ཕྱག་འཚལ་
ལོ། །མཆོད་པ་ཀུན་འབུལ་སྡིག་པ་མཐའ་དག་བཤགས། །དགེ་ལ་ཡི་རང་ཆོས་
འཁོར་བསྐོར་བར་བསྐུལ། །མྱ་ངན་མི་འདའ་བཞུགས་པར་གསོལ་བ་འདེབས།།
དགེ་རྩ་རྫོགས་བྱང་ཉིད་དུ་བསྔོ་བར་བགྱི། །གསེར་བཟང་དྲི་མེད་མཚན་བཟླས་
ཕྱག་མཆོད་མཐུས། །རྒྱལ་བ་མཆོག་དེས་སྔོན་ཚེ་གཞན་དོན་དུ། །བསད་པ་ཚེ་
ཐུང་གྱུར་རྣམས་ཡུན་རིང་འཚོ། །བརྐུས་ཕྲོགས་དབུལ་པོར་སྐྱེས་རྣམས་ལོངས་
སྤྱོད་འཕེལ། །གནོད་སེམས་འཐབ་ཅིང་རྩོད་རྣམས་བྱམས་པ་རྒྱས། །ཚུལ་འཆལ་
སྡོམ་གནས་སེམས་བསྐྱེད་སྒྲིབ་བྱང་ཤོག །ཅེས་པའི་སྨོན་ལམ་ཆེན་པོ་རྣམ་པ་
བཞི། །བདག་སོགས་འགྲོ་བས་མྱུར་དུ་འགྲུབ་པར་ཤོག །ཤི་འཕོས་དག་པའི་
ཞིང་དེར་པདྨ་ལས། །བརྫུས་སྐྱེས་ཡོན་ཏན་ཀུན་རྫོགས་བདེ་ལ་སོགས། །རྒྱལ་བ་
ཀུན་མཉེས་སྐད་ཅིག་སྐད་ཅིག་ལ། །སངས་རྒྱས་ཞིང་ཀུན་བགྲོད་པའི་མཐུ་ཐོབ་
ཤོག །བཅོམ་ལྡན་གསེར་བཟང་དྲི་མེད་སྣང་བ་ཡིས། །སྔོན་ཚེ་སྨོན་ལམ་རྣམ་
བཞི་བཏབ་པའི་འབྲས། །དཔག་མེད་མཁྱེན་བརྩེ་ནུས་མཐུའི་བྱིན་རླབས་ཀྱིས།།
དེང་འདིར་བདག་སོགས་འགྲོ་བས་ལོངས་སྤྱོད་ཤོག །ཐུབ་པའི་བསྟན་དེར་སྐྱེ་རྒུ་
བདེ་ཞིང་སྐྱིད། །བསྟན་འཛིན་སྐྱེས་བུའི་སྐུ་ཚེ་བརྟན་པ་དང་། །འགྲོ་རྣམས་སྒྲིབ་
གཉིས་ བྱང་ ཞིང་ ཚོགས་ གཉིས་ པོ། །རབ་ རྫོགས་ བྱང་ ཆེན་ མྱུར་དུ་ཐོབ་བྱིན་
རློབས། བཞི་པ་མྱ་ངན་མེད་མཆོག་ནི། བཅོམ་ ལྡན་ འདས་ དེ་ བཞིན་ གཤེགས་ པ་ དགྲ་
བཅོམ་པ་ཡང་དག་པར་རྫོགས་པའི་སངས་རྒྱས་མྱ་ངན་མེད་མཆོག་དཔལ་ལ་
-418-
，



སྨན་བླའི་མདོ་ཆོག་སྙིང་པོ་གཞན་ཕན་བདེ་འཇུག་
ཕྱག་ འཚལ་ ལོ། །མཆོད་དོ་སྐྱབས་ སུ་ མཆིའོ། །ལན་བདུན། སྐུ་མདོག་ དམར་ སྐྱ་
མཉམ་བཞག་ཕྱག་རྒྱ་ཅན། །སྨོན་ལམ་བཞི་གྲུབ་ཚོགས་ གཉིས་ དཔལ་ གྱིས་
བརྗིད། །མྱ་ངན་མེད་པའི་ཞིང་གི་དཔལ་གྱུར་པའི། །མྱ་ངན་མེད་མཆོག་དཔལ་
ལ་ཕྱག་འཚལ་ལོ། །མྱ་ངན་འདས་ཞི་བདེ་པའི་མཆོག་བརྙེས་པ། །འགྲོ་བའི་དུག་
གསུམ་སྡུག་བསྔལ་ཞི་མཛད་ཅིང་། །འགྲོ་དྲུག་མགོན་དང་དཔལ་དུ་གྱུར་པ་ཡི།།
མྱ་ངན་མེད་མཆོག་དཔལ་ལ་ཕྱག་འཚལ་ལོ། །མཆོད་པ་ཀུན་འབུལ་སྡིག་པ་
མཐའ་དག་བཤགས། །དགེ་ལ་ཡི་རང་ཆོས་འཁོར་བསྐོར་བར་བསྐུལ། །མྱ་ངན་
མི་འདའ་བཞུགས་པར་གསོལ་བ་འདེབས། །དགེ་རྩ་ རྫོགས་བྱང་ཉིད་དུ་བསྔོ་
བར་ བགྱི། །མྱ་ ངན་ མེད་ མཆོག་ མཚན་ བཟླས་ ཕྱག་ མཆོད་ མཐུས། །རྒྱལ་ བ་
མཆོག་དེས་སྔོན་ཚེ་གཞན་དོན་དུ། །མྱ་ངན་སོགས་མྱོང་སྐྱོན་བྲལ་ཚེ་རིང་བདེ།།
དམྱལ་བར་མྱ་ངན་མེད་མཐོང་བདེ་བ་འབར། །དབུལ་པོ་མདོག་ངན་ལུས་མཛེས་
ལོངས་ སྤྱོད་འཕེལ། །འབྱུང་པོས་མདངས་ ཕྱོགས་ ཞི་ ཞིང་ བྱམས་ གནས་ཤོག།
ཅེས་པའི་སྨོན་ལམ་ཆེན་པོ་རྣམ་པ་བཞི། །བདག་སོགས་འགྲོ་བས་མྱུ་དུ་འགྲུབ་
པར་ཤོག །ཤི་འཕོས་དག་པའི་ཞིང་དེར་པདྨ་ལས། །བརྫུས་སྐྱེས་ཡོན་ཏན་ཀུན་
རྫོགས་དེ་ལ་སོགས། །རྒྱལ་བ་ཀུན་མཉེས་སྐད་ཅིག་སྐད་ཅིག་ལ། །སངས་རྒྱས་
ཞིང་ཀུན་བགྲོད་པའི་མཐུ་ཐོབ་ཤོག །བཅོམ་ལྡན་མྱ་ངན་མེད་མཆོག་རྒྱལ་པོ་
ཡིས། །སྔོན་ཚེ་སྨོན་ལམ་རྣམ་བཞི་བཏབ་པའི་འབྲས། །དཔག་མེད་མཁྱེན་བརྩེ་
ནུས་མཐུའི་བྱིན་རླབས་ཀྱིས། །དེང་འདིར་བདག་སོགས་འགྲོ་བས་ལོངས་སྤྱོད་
ཤོག །ཐུབ་པའི་བསྟན་དར་སྐྱེ་རྒུ་བདེ་ཞིང་སྐྱིད། །བསྟན་འཛིན་སྐྱེས་བུའི་སྐུ་ཚེ་
བརྟན་ པ་ དང་། །འགྲོ་རྣམས་ སྒྲིབ་ གཉིས་ བྱང་ ཞིང་ ཚོགས་ གཉིས་ པོ། །རབ་
-419-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
རྫོགས་བྱང་ཆེན་མྱུར་དུ་ཐོབ་བྱིན་རློབས། །ལྔ་པ་ཆོས་བསྒྲགས་རྒྱ་མཚོ་ནི། །བཅོམ་ལྡན་
འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་
ཆོས་བསྒྲགས་རྒྱ་མཚོའི་དབྱངས་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ།།
ལན་བདུན། སྐུ་མདོག་དཀར་དམར་ཆོས་སྟོན་ཕྱག་རྒྱ་ཅན། །སྨོན་ལམ་བཞི་གྲུབ་
ཚོགས་གཉིས་དཔལ་གྱིས་བརྗིད། །ཆོས་ཀྱི་རྒྱལ་མཚན་ཞིང་གི་དཔལ་གྱུར་པའི།།
ཆོས་བསྒྲགས་རྒྱ་མཚོའི་དབྱངས་ལ་ཕྱག་འཚལ་ལོ། །ཆོས་སྒྲ་ཆེན་པོས་ཕ་རོལ་
རྒོལ་བ་འཇོམས། །རྒྱ་མཚོ་ལྟ་བུར་ཟབ་པའི་གསུང་མངའ་ཞིང་། །འགྲོ་བའི་སྡུག་
བསྔལ་མ་ལུས་ཞི་མཛད་པ། །ཆོས་བསྒྲགས་རྒྱ་མཚོའི་དབྱངས་ལ་ཕྱག་འཚལ་
ལོ། །མཆོད་པ་ཀུན་འབུལ་སྡིག་པ་མཐའ་དག་བཤགས། །དགེ་ལ་ཡི་རང་ཆོས་
འཁོར་བསྐོར་བར་བསྐུལ། །མྱ་ངན་མི་འདའ་བཞུགས་པར་གསོལ་བ་འདེབས།།
དགེ་ རྩ་ རྫོགས་ བྱང་ ཉིད་དུ་བསྔོ་བར་བགྱི། །ཆོས་བསྒྲགས་རྒྱ་ མཚོར་མཚན་
བཟླས་ ཕྱག་མཆོད་མཐུས། །རྒྱལ་བ་མཆོག་དེས་ སྔོན་ཚེ་ གཞན་དོན་དུ། །དད་
མེད་ལོག་ལྟ་དང་ལྡན་ཡང་དག་ལྟ། །མཐའ་འཁོབ་དགེ་ཉམས་མཚན་གྱིས་བྱང་
སེམས་ སྐྱེས། །དབུལ་བས་ སྡིག་ བྱང་ འབྱོར་ ལྡན་ སྡིག་ དང་ བྲལ། །འཐབ་ཅིང་
རྩོད་རྣམས་སླར་ལོག་བྱམས་གནས་ཤོག །ཅེས་པའི་སྨོན་ལམ་ཆེན་པོ་རྣམ་པ་
བཞི། །བདག་སོགས་འགྲོ་བས་མྱུར་དུ་འགྲུབ་པར་ཤོག །ཤི་འཕོས་དག་པའི་
ཞིང་དེར་པདྨ་ལས། །བརྫུས་སྐྱེས་ཡོན་ཏན་ཀུན་རྫོགས་དེ་ལ་སོགས། །རྒྱལ་བ་
ཀུན་མཉེས་སྐད་ཅིག་སྐད་ཅིག་ལ། །སངས་རྒྱས་ཞིང་ཀུན་བགྲོད་པའི་མཐུ་ཐོབ་
ཤོག བཅོམ་ལྡན་ཆོས་བསྒྲགས་རྒྱ་ མཚོའི་དབྱངས་མཆོག་གིས། །སྔོན་ཚེ་ སྨོན་
ལམ་རྣམ་བཞི་བཏབ་པའི་འབྲས། །དཔག་མེད་མཁྱེན་བརྩེ་ནུས་མཐུས་ བྱིན་
-420-



སྨན་བླའི་མདོ་ཆོག་སྙིང་པོ་གཞན་ཕན་བདེ་འཇུག
རླབས་ ཀྱིས། །དེང་འདིར་བདག་སོགས་འགྲོ་བས་ལོངས་སྤྱོད་ཤོག །ཐུབ་པའི་
བསྟན་དར་སྐྱེ་རྒུ་བདེ་ཞིང་སྐྱིད། །བསྟན་འཛིན་སྐྱེས་བུའི་སྐུ་ཚེ་བརྟན་པ་དང༌།།
འགྲོ་རྣམས་སྒྲིབ་གཉིས་བྱང་ཞིང་ཚོགས་གཉིས་པོ། རབ་རྫོགས་བྱང་ཆེན་མྱུར་དུ་
ཐོབ་ བྱིན་ རློབས། །དྲུག་ པ་ མངོན་ མཁྱེན་ རྒྱལ་ པོ་ནི། བཅོམ་ ལྡན་ འདས་ དེ་ བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཆོས་རྒྱ་མཚོ་
མཆོག་གི་བློས་རྣམ་པར་རོལ་པ་མངོན་པར་མཁྱེན་པའི་རྒྱལ་པོ་ལ་ཕྱག་འཚལ་
ལོ། །མཆོད་དོ་སྐྱབས་སུ་མཆིའོ། །ལན་བདུན། བྱུ་རུའི་མདོག་ཅན་མཆོག་སྦྱིན་ཕྱག་
རྒྱ་ཅན། །སྨོན་ལམ་བཞི་གྲུབ་ཚོགས་གཉིས་དཔལ་ གྱིས་བརྗིད། །རིན་ཆེན་རྒྱ་
མཚོའི་ཞིང་གི་དཔལ་གྱུར་པའི། །མངོན་མཁྱེན་རྒྱལ་པོ་དེ་ལ་ཕྱག་འཚལ་ལོ།།
ཆོས་ཀྱི་བློ་གྲོས་གཏིང་དཔག་དཀའ་བའི་ཐུགས། །རྣམ་དག་ཆོས་ཀྱི་དབྱིངས་ལ་
རོལ་མཛད་ཅིང་། །ཤེས་བྱ་མ་ལུས་མངོན་སུམ་གཟིགས་པ་པོ། །མངོན་མཁྱེན་
རྒྱལ་ པོ་ ཁྱོད་ ལ་ ཕྱག་ འཚལ་ལོ། །མཆོད་ པ་ ཀུན་ འབུལ་ སྡིག་ པ་ མཐའ་ དག་
བཤགས། །དགེ་ལ་ཡི་རང་ཆོས་འཁོར་བསྐོར་བར་བསྐུལ། །མྱ་ངན་མ་འདའ་
བཞུགས་པར་གསོལ་བ་འདེབས། །དགེ་རྩ་རྫོགས་བྱང་ཉིད་དུ་བསྔོ་བར་བགྱི།།
མངོན་མཁྱེན་རྒྱལ་པོར་མཚན་བཟླས་ཕྱག་མཆོད་མཐུས། །རྒྱལ་བ་མཆོག་དེས་
སྔོན་ཚེ་གཞན་དོན་དུ། །བྱ་བ་དེ་བཞིན་འབྱོར་ལྡན་དགེ་བ་འཕེལ། །མི་དགེའི་
ལམ་ཞུགས་དགེ་ལམ་རྒྱུ་འབྲས་ཐོབ། །གཞན་དབང་གྱུར་རྣམས་རང་དབང་བདེ་
བ་འཕེལ། །ཚེ་ཐུང་རྒྱུ་བསགས་མཚན་ཐོས་ ཚེ་ རིང་ཤོག །ཅེས་པའི་སྨོན་ལམ་
ཆེན་པོ་རྣམ་པ་བཞི། །བདག་སོགས་འགྲོ་བས་མྱུར་དུ་འགྲུབ་པར་ཤོག །ཤི་
འཕོས་དག་པའི་ཞིང་དེར་པདྨ་ལས། །བརྫུས་སྐྱེས་ཡོན་ཏན་ཀུན་རྫོགས་དེ་ལ་
-421-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
སོགས། །རྒྱལ་ བ་ ཀུན་ མཉེས་སྐད་ཅིག་སྐད་ཅིག་ལ། །སངས་རྒྱས་ཞིང་ཀུན་
བགྲོད་པའི་མཐུ་ཐོབ་ཤིག །བཅོམ་ལྡན་ཆོས་ཀྱི་རྒྱལ་པོ་མངོན་མཁྱེན་གྱིས།།
སྔོན་ཚེ་སྨོན་ལམ་རྣམ་བཞི་བཏབ་པའི་འབྲས། །དཔག་མེད་མཁྱེན་བརྩེ་ནུས་
མཐུའི་བྱིན་རླབས་ཀྱིས། །དེང་འདིར་བདག་སོགས་འགྲོ་བས་ལོངས་སྤྱོད་ཤོག།
ཐུབ་པའི་བསྟན་དང་སྐྱེ་དགུ་བདེ་ཞིང་སྐྱིད། །བསྟན་འཛིན་སྐྱེས་བུའི་སྐུ་ཚེ་བརྟན་
པ་དང་། །འགྲོ་རྣམས་སྒྲིབ་གཉིས་བྱང་ཞིང་ཚོགས་གཉིས་པོ། །རབ་རྫོགས་བྱང་
ཆེན་མྱུར་དུ་ཐོབ་བྱིན་རློབས། །བདུན་པ་སྨན་བླའི་མཚན་ཕྱག་ནི། བཅོམ་ལྡན་འདས་དེ་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྨན་གྱི་
བླ་བཻཌཱུརྱའི་འོད་ཀྱི་རྒྱལ་པོ་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །ཉེར་
གཅིག སྐུ་མདོག་སྔོན་པོ་མཆོག་སྦྱིན་ཕྱག་རྒྱ་ཅན། །བཅུ་གཉིས་སྨོན་གྲུབ་ཚོགས་
གཉིས་དཔལ་གྱིས་བརྗིད། །ཁེཊྛཆ་ སྣང་ ཞིང་ གི་དཔལ་གྱུར་པའི། །སྨན་ པའི་
རྒྱལ་པོ་དེ་ ལ་ ཕྱག་ འཚལ་ལོ། །ཐུགས་ རྗེས་ ཀུན་ ལ་སྙོམས་པའི་བཅོམ་ལྡན་
འདས། །མཚན་ཙམ་ཐོས་པས་ངན་འགྲོའི་སྡུག་བསྔལ་སེལ། །དུག་གསུམ་ནད་
སེལ་སངས་རྒྱས་སྨན་གྱི་བླ། །བཻཌཱུརྱ་ཡི་འོད་ལ་ཕྱག་འཚལ་ལོ། །མཆོད་པ་ཀུན་
འབུལ་སྡིག་པ་མཐའ་དག་བཤགས། །དགེ་ལ་ཡི་རང་ཆོས་འཁོར་བསྐུར་བར་
བསྐུལ། །མྱ་ངན་མི་འདའ་བཞུགས་ པར་གསོལ་བ་འདེབས། །དགེ་རྩ་ རྫོགས་
བྱང་ཉིད་དུ་བསྔོ་བར་བགྱི། །སྨན་གྱི་རྒྱལ་པོར་མཚན་བཟླས་ཕྱག་མཆོད་མཐུས།།
རྒྱལ་བ་མཆོག་དེས་སྔོན་ཚེ་གཞན་དོན་དུ། །མཚན་དཔེའི་དཔལ་འབར་ཀུན་ཀྱང་
བདག་འདྲར་གྱུར། །བེཟླུར་འོད་ཀྱིས་གླིང་བར་མུན་པ་ཞི། །ཤེས་ རབ་ཐབས་
ཀྱིས་ཡོ་བྱད་ཟད་མི་ཤེས། །དམན་མོས་ལམ་ངན་ཞུགས་རྣམས་ལམ་མཆོག་
-422-



-
སྨན་བླའི་མདོ་ཆོག་སྙིང་པོ་གཞན་ཕན་བདེ་འཇུག
བགྲོད། །སྡོམ་གསུམ་མ་ཉམས་ཚུལ་ལྡན་ངན་སོང་བྲལ། །མདོག་ངན་ནད་པ་
ཡན་ལག་དབང་པོ་ཚང་། །ནད་ ཀྱིས་ གཟིར་རྣམས་ནད་མེད་ཡོ་བྱད་ འཕེལ།།
བུད་མེད་སྐྱོན་གཟིར་དེ་བྲལ་སྐྱེས་དབང་ལྡན། །ལྟ་ངན་མདུང་ཞགས་ཡང་དག་
ལྟ་བས་སྦྱངས། །རྒྱལ་པོས་མནར་རྣམས་གནོད་པ་ཀུན་ལས་ཐར། །བཀྲེས་པས་
སྡིག་བྱེད་ཆོས་འབྱོར་ཁ་ཟས་མྱོང་། །ཚ་སོགས་གོས་ཐོབ་འཕགས་ཚུལ་རྣམས་
གྲོལ་ཤོག །ཅེས་པའི་སྨོན་ལམ་ཆེན་པོ་བཅུ་གཉིས་པོ། །བདག་སོགས་འགྲོ་བས་
མྱུར་དུ་འགྲུབ་པར་ཤོག །ཤི་འཕོས་དག་པའི་ཞིང་དེར་པདྨ་ལས། །བརྫུས་སྐྱེས་
ཡོན་ཏན་ཀུན་རྫོགས་དེ་ལ་སོགས། །རྒྱལ་བ་ཀུན་མཉེས་སྐད་ཅིག་སྐད་ཅིག་ལ།།
སངས་རྒྱས་ཞིང་ཀུན་བགྲོད་པའི་མཐུ་ཐོབ་ཤོག །བཅོམ་ལྡན་སྨན་བླ་བཻ་ཌཱུརྨ་
འོད་ ཀྱིས། །སྔོན་ ཚེ་ སྨོན་ ལམ་ བཅུ་ གཉིས་ བཏབ་ པའི་ འབྲས། །དཔག་ མེད་
མཁྱེན་བརྩེ་ནུས་མཐུའི་བྱིན་རླབས་ཀྱིས། །དེང་འདིར་བདག་སོགས་འགྲོ་བས་
ལོངས་སྤྱོད་ཤོག །ཐུབ་པའི་བསྟན་དར་སྐྱེ་རྒུ་བདེ་ཞིང་སྐྱིད། །བསྟན་འཛིན་སྐྱེས་
བུའི་སྐུ་ཚེ་བརྟན་པ་དང་། །འགྲོ་རྣམས་སྒྲིབ་གཉིས་བྱང་ཞིང་ཚོགས་གཉིས་པོ།།
རབ་རྫོགས་བྱང་ཆེན་མྱུར་དུ་ཐོབ་བྱིན་རློབས། བརྒྱད་པ་བདག་ཅག་གི་སྟོན་པ་ཤཱཀྱའི་རྒྱལ་
པོ་ནི། སྟོན་པ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་
པར་རྫོགས་པའི་སངས་རྒྱས་དཔལ་རྒྱལ་བ་ཤཱཀྱ་ཐུབ་པ་ལ་ཕྱག་འཚལ་ལོ།།
མཆོད་ དོ་ སྐྱབས་ སུ་ མཆིའོ། །བཅོ་ལྔ་བཟླ། མཚན་གྱི་གྲངས་ཀ་བརྗོད་ཚུལ་འདི་སྣར་ཐང་གི་
མཆིམས་ཐམས་ཅད་མཁྱེན་པའི་ཕྱག་ལེན་ངེས་པ་ཅན་ཡིན་གསུང་ངོ་། །གསེར་ གྱི་ མདོག་ ཅན་ ས་
གནོན་མཉམ་གཞག་ཅན། །སྨོན་ལམ་མཐར་ཕྱིན་མཛད་པ་ལྷུན་གྲུབ་ཅིང་། །མི་
མཇེད་གདུལ་དཀའི་ཞིང་གི་དཔལ་གྱུར་བའི། །སྔོན་མཆོག་ཤཱཀྱའི་ཏོག་ལ་ཕྱག་
་་，
-423-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
འཚལ་ལོ། །ཐབས་མཁས་ཐུགས་རྗེ་ཤཱཀྱའི་རིགས་འཁྲུངས་ཤིང་། །གཞན་གྱིས་
མི་ཐུབ་བདུད་ཀྱི་དཔུང་འཇོམས་པ། །གསེར་གྱི་ལྷུན་པོ་ལྟ་བུར་བརྗིད་པའི་སྐུ།།
ཤཱཀྱའི་རྒྱལ་པོ་དེ་ལ་ཕྱག་འཚལ་ལོ། །མཆོད་པ་ཀུན་འབུལ་སྡིག་པ་མཐའ་དག་
བཤགས། །དགེ་ལ་ཡི་རང་ཆོས་འཁོར་བསྐོར་བར་བསྐུལ། །མྱ་ངན་མི་འདའ་
བཞུགས་པར་གསོལ་བ་འདེབས། །དགེ་རྩ་རྫོགས་བྱང་ཉིད་དུ་བསྔོ་བར་བགྱི།།
ཤཱཀྱའི་རྒྱལ་བོར་ཕྱག་འཚལ་མཆོད་པའི་མཐུས། །རྒྱལ་བ་མཆོག་དེས་སྙིགས་
དུས་འགྲོ་བའི་སླད། །བདེ་གཤེགས་བདུན་གྱི་སྔོན་གྱི་སྨོན་ལམ་དང་། །ཆོ་གའི་
བསམ་ སྦྱོར་ ཁྱད་ པར་ ཅན་ རྣམས་ གསུངས། །བརྒྱད་ ཀ་ འཛོམས་ནས་བེཟླུར་
གཟུངས་ཆེན་ གྱི། །ཕན་ཡོན་གསུངས་ནས་ ཚུལ་ འདིར་བསྐུལ་བ་ ལྟར། །དིང་
འདིར་འབད་ལས་ལེགས་ཚོགས་གང་འཐོབ་པ། །བདག་སོགས་འགྲོ་བས་མྱུར་
དུ་འགྲུབ་པར་ཤོག །དེ་བཞིན་གཤེགས་པ་ཁྱེད་སྐུ་ཅི་འདྲ་དང་། །འཁོར་དག་སྐུ་
ཚེའི་ཚད་དང་ཞིང་ཁམས་དང་། ཁྱེད་ཀྱི་མཚན་མཆོག་བཟང་པོ་ཅི་འདྲ་བ། །དེ་
འདྲ་ཁོ་ནར་བདག་སོགས་འགྱུར་བར་ཤོག །བཅོམ་ལྡན་མཉམ་མེད་ཤཱཀྱ་ཐུབ་པ་
ཡིས། །བཻཌཱུརྱ་གཟུངས་ཕན་ཡོན་གསུངས་པའི་འབྲས། །དཔག་མེད་མཁྱེན་བརྩེ་
ནུས་མཐུའི་བྱིན་རླབས་ཀྱིས། །དེང་འདིར་བདག་སོགས་འགྲོ་བས་ལོངས་སྤྱོད་
ཤོག །ཐུབ་པའི་བསྟན་དར་སྐྱེ་རྒུ་བདེ་ཞིང་སྐྱིད། །བསྟན་འཛིན་སྐྱེས་བུའི་སྐུ་ཚེ་
བརྟན་ པ་ དང༌། །འགྲོ་ རྣམས་ སྒྲིབ་ གཉིས་ བྱང་ ཞིང་ ཚོགས་ གཉིས་ པོ། །རབ་
རྫོགས་བྱང་ཆེན་མྱུར་དུ་ཐོབ་བྱིན་རློབས། །གཉིས་པ་ཆོས་དཀོན་མཆོག་ནི། མ་རིག་མུན་
སེལ་སྒྲོན་མེའི་མཆོག །སྡུག་བསྔལ་ནད་སེལ་སྨན་གྱི་ཕུལ། །དམ་ཆོས་དཀོན་
མཆོག་ཐམས་ཅད་ལ། །ཕྱག་འཚལ་མཆོད་ཅིང་སྐྱབས་སུ་མཆི། །ལན་བདུན། ཆོས་
-424-
-



སྨན་བླའི་མདོ་ཆོག་སྙིང་པོ་གཞན་ཕན་བདེ་འཇུག
ཉིད་རྒྱུ་མཐུན་གསུང་རབ་བཅུ་གཉིས་མཆོག །ཆོས་ལ་སྐྱེ་འགག་མེད་ཅིང་སྤྲོས་
པས་དབེན། །དེ་ལ་དམིགས་ནས་ཡོན་ཏན་ཀུན་འགྲུབ་པའི། །ལེགས་རྒྱུད་དམ་
པའི་ཆོས་ལ་ཕྱག་འཚལ་ལོ། །བློ་བུར་དྲི་མས་དབེན་པ་ཆོས་ཀྱི་དབྱིངས། །སྒྲིབ་
གཉིས་མུན་པ་སེལ་ བ་ འཕགས་ པའི་ ལམ། །ཆོས་ཉིད་རྟོགས་ པའི་ རྒྱུ་མཐུན་
གསུང་ རབ་མཆོག །ལུང་རྟོགས་དམ་པའི་ཆོས་ལ་ཕྱག་འཚལ་ལོ། །མཆོད་པ་
ཀུན་འབུལ་སྡིག་པ་མཐའ་དག་བཤགས། །དགེ་ལ་ཡི་རང་ཆོས་འཁོར་བསྐོར་
བར་ བསྐུལ། །མྱ་ ངན་ མི་ འདའ་ བཞུགས་ པར་ གསོལ་ བ་ འདེབས། །དགེ་ རྩ་
རྫོགས་བྱང་ཉིད་དུ་བསྔོ་བར་བགྱི། །དམ་པའི་ཆོས་ལ་ཕྱག་འཚལ་མཆོད་པའི་
མཐུས། །མཚན་ཐོས་ཙམ་གྱིས་སྐྱོན་ཟད་ཡོན་ཏན་ འཕེལ། །ཞེས་ སོགས་བདེ་
གཤེགས་བཀའ་ལུང་འགྱུར་མེད་རྣམས། །བདག་སོགས་འགྲོ་བས་མྱུར་དུ་འགྲུབ་
པར་ ཤོག གསུམ་པ་དགེ་འདུན་དཀོན་མཆོག་ལས་འཇམ་དཔལ་ནི། བྱང༌ ཆུབ་ སེམས་ དཔའ་
སེམས་དཔའ་ཆེན་པོ་འཕགས་པ་འཇམ་དཔལ་གཞོན་ནུར་གྱུར་པ་ཐུགས་དྲི་མ་
དང་སྐྱོན་ཐམས་ཅད་དང་བྲལ་བ་སྐུ་ཡོན་ཏན་དྲི་མ་མེད་པའི་ཚོགས་ཀྱི་འོད་ཟེར་
གྱིས་བརྒྱན་པ། །ཞབས་བརྟེན་གྱི་པདྨ་ལ་ལྷ་དང་མི་དང་ལྷ་མ་ཡིན་དང་ཀླུ་དང་
རིག་སྔགས་འཆང་རྣམས་ཀྱི་ཐོར་ཚུགས་དང་། ཅོད་པན་གྱིས་གཏུགས་པ། ངན་
སོང་གི་འགྲོ་བ་སྣ་ཚོགས་འཇོམས་པ་ལ་ཕྱག་འཚལ་ལོ། །མཆོད་དོ་སྐྱབས་སུ་
མཆིའོ། །ལན་གསུམ། ཆོས་ ཀྱི་ རྒྱལ་ བུ་ གཞོན་ནུ་ མཁྱེན་ པའི་ གཏེར། བདག་ཅག་
ཉེས་བརྒྱས་ གཟིར་བའི་ འགྲོ་བ་ལ། །ཟབ་ཡངས་ ལམ་ འདི་ མངོན་ དུ་ འགྱུར་
མཛད་པ། །རྗེ་བཙུན་འཇམ་པའི་དབྱངས་ལ་ ཕྱག་ འཚལ་ ལོ། །མཆོད་ པ་ ཀུན་
འབུལ་ སྡིག་ པ་ མཐའ་ དག་བཤགས། །དགེ་ལ་ ཡི་ རང་ཆོས་འཁོར་ བསྐོར་ བ་
-425-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
བསྐུལ། །མྱ་ངན་མི་འདའ་བཞུགས་ པར་ གསོལ་བ་འདེབས། །དགེ་རྩ་ རྫོགས་
བྱང་ཉིད་དུ་བསྔོ་བར་བགྱི། །འཇམ་པའི་དབྱངས་ལ་ཕྱག་ འཚལ་ མཆོད་པའི་
མཐུས། །ཁྱེད་ཀྱིས་ཡོན་ཏན་བསམ་ཡས་མདོ་སྡེ་འདི། །ཐུབ་ལ་ནན་གྱིས་ཞུས་
པའི་ཕན་ཡོན་ཀུན། །བདག་སོགས་འགྲོ་བས་མྱུར་དུ་འགྲུབ་པར་ཤོག སྐྱབས་
འགྲོ་ནི། བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྐྱབས་གྲོལ་ལ་
ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །ལན་གསུམ། ཐབས་མཁས་ཐུགས་
རྗེ་ཕུལ་དུ་བྱུང་བའི་མཐུས། །དུས་མིན་འཆི་གསོ་རྒྱལ་སྲིད་སྤེལ་སོགས་སླད།།
མཆོད་པའི་སྦྱོར་བ་གསལ་བར་སྟོན་མཛད་པ། །འཕགས་པ་སྐྱབས་གྲོལ་མཛད་
ལ་ཕྱག་འཚལ་ལོ། །མཆོད་པ་ཀུན་འབུལ་སྡིག་པ་མཐའ་དག་བཤགས། །དགེ་
ལ་ ཡི་ རང་ ཆོས་འཁོར་བསྐོར་བར་བསྐུལ། །མྱ་ངན་མི་འདའ་བཞུགས་ པར་
གསོལ་བ་འདེབས། །དགེ་རྩ་རྫོགས་བྱང་ཉིད་དུ་བསྔོ་བར་བགྱི། །སྐྱབས་གྲོལ་
མཛད་ལ་ཕྱག་འཚལ་མཆོད་པའི་མཐུས། །སྨན་བླའི་མཚན་གྱིས་ཉམ་ཐག་ནད་
པ་དང་། །དུས་མིན་འཆི་གསོ་རྒྱལ་སྲིད་རྒྱས་སོགས་རྣམས། །བདག་སོགས་འགྲོ་
བས་མྱུར་དུ་ འགྲུབ་ པར་ ཤོག ཕྱག་རྡོར་སོགས་ནི། བྱང་ ཆུབ་ སེམས་ དཔའ་ སེམས་
དཔའ་ཆེན་པོ་དཔལ་ཕྱག་ན་རྡོ་རྗེ་ལ་སོགས་པ་བྱང་ཆུབ་སེམས་དཔའི་ཚོགས་
ཐམས་ཅད་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །ལན་གསུམ། ཚངས་
པ་དང་ལྷའི་དབང་པོ་བརྒྱ་བྱིན་དང་རྒྱལ་པོ་ཆེན་པོ་ཡུལ་འཁོར་སྲུང་དང་འཕགས་
སྐྱེས་པོ་དང་མིག་མི་བཟང་དང་། སྐུ་བེར་ལ་སོགས་པ་དམ་པ་ཆོས་སྐྱོང་བའི་ལྷའི་
དགེ་བསྙེན་ཐམས་ཅད་ལ་ ཕྱག་ འཚལ་ ལོ། །མཆོད་དོ་སྐྱབས་སུ་མཆིའོ། །ལན་
གཅིག ཡངས་པ་ཅན་དུ་བདེ་གཤེགས་བརྒྱད་འཛོམས་ནས། །སྤྱི་སྒོས་བསྟན་པ་
-426-



སྨན་བླའི་མདོ་ཆོག་སྙིང་པོ་གཞན་ཕན་བདེ་འཇུག
བསྲུང་བར་བཀའ་བསྒོས་ཤིང་། རང་རང་བདེན་པའི་ངག་གིས་ཞལ་བཞེས་པ།།
གསང་བདག་འཁོར་དང་བཅས་པ་ཕྱག་འཚལ་ལོ། །མཆོད་པ་ཀུན་འབུལ་སྡིག་
པ་མཐའ་དག་བཤགས། །དགེ་ལ་ཡི་རང་ཆོས་འཁོར་བསྐོར་བར་བསྐུལ། །མྱ་
ངན་མི་འདའ་བཞུགས་པར་གསོལ་བ་འདེབས། །དགེ་རྩ་ རྫོགས་བྱང་ཉིད་དུ་
བསྔོ་བར་བགྱི། །ཕྱོགས་སྐྱོང་འཇིག་རྟེན་སྐྱོང་མཛད་ལྷ་རྣམས་ལ། །མཆོད་སྦྱིན་
གཏོར་མ་འདོད་ཡོན་རྒྱ་མཚོས་མཆོད། །སངས་རྒྱས་བསྟན་པ་དར་ཞིང་རྒྱས་པ་
དང༌། །འགྲོ་ལ་བདེ་སྐྱིད་འབྱུང་བའི་ཕྲིན་ལས་མཛོད། །གསང་བདག་མགོན་དང་
ཚངས་ དབང་ རྒྱལ་ཆེན་སོགས། །དམ་ཅན་སྲུང་ མར་ ཕྱག་ འཚལ་ མཆོད་ པའི་
མཐུས། །མདོ་འདི་སྤྱོད་སར་ཁྱེད་རྣམས་ལེགས་བྱོན་ནས། །སྲུང་སྐྱོབ་སྐྱོན་སེལ་
ཡོན་ ཏན་ ཀུན་ སྒྲུབ་ ཅེས། །དམ་ བཅས་ བྲོ་ པོར་ ཕན་ ཡོན་ མང་ དུ་ བཤད།།
གཟུངས་བསྩལ་ཕྱག་རྡོར་སྒྲུབ་ཐབས་བསྟན་པ་ཀུན། །བདག་སོགས་འགྲོ་བས་
མྱུར་དུ་འགྲུབ་པར་ཤོག །ལྷག་པར་བགེགས་ཟློག་མཐུན་རྐྱེན་ ཚང་གྱུར་ཅིག།
གནོད་ སྦྱིན་ གྱི་ སྡེ་དཔོན་བཅུ་གཉིས་ནི། གནོད་ སྦྱིན་ གྱི་སྡེ་དཔོན་ཆེན་ པོ་ ཇི་
འཇིགས་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། ༡ །གནོད་སྦྱིན་གྱི་སྡེ་
དཔོན་ཆེན་པོ་རྡོ་རྗེ་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། ༢ །གནོད་
སྦྱིན་ གྱི་སྡེ་དཔོན་ཆེན་པོ་རྒྱན་འཛིན་ལ་ཕྱག་འཚལ་ལོ། །མཆོད་དོ་སྐྱབས་སུ་
མཆིའོ། །གནོད་ སྦྱིན་ གྱི་ སྡེ་དཔོན་ཆེན་ པོ་ གཟའ་ འཛིན་ ལ་ ཕྱག་ འཚལ་ལོ།།
མཆོད་དོ་སྐྱབས་སུ་མཆིའོ། ༤ །གནོད་སྦྱིན་གྱི་སྡེ་དཔོན་ཆེན་པོ་རླུང་ལ་ཕྱག་
འཚལ་ལོ། །མཆོད་ དོ་ སྐྱབས་ སུ་ མཆིའོ། ༥ །གནོད་ སྦྱིན་ གྱི་ སྡེ་དཔོན་ཆེན་ པོ་
གནས་གཅས་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། ༦ །གནོད་སྦྱིན་གྱི་
-427-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
སྡེ་དཔོན་ཆེན་པོ་དབང་འཛིན་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ།
༧ །གནོད་སྦྱིན་གྱི་སྡེ་དཔོན་ཆེན་པོ་བཏུད་འཛིན་ལ་ཕྱག་འཚལ་ལོ། །མཆོད་དོ་
སྐྱབས་སུ་མཆིའོ། ༨ །གནོད་སྦྱིན་གྱི་སྡེ་དཔོན་ཆེན་པོ་སྒྲ་འཛིན་ལ་ཕྱག་འཚལ་
ལོ། །མཆོད་ དོ་ སྐྱབས་ སུ་ མཆིའོ། ༩ །གནོད་སྦྱིན་ གྱི་སྡེ་དཔོན་ཆེན་པོ་བསམ་
འཛིན་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། ༡༠ །གནོད་སྦྱིན་གྱི་སྡེ་
དཔོན་ཆེན་པོ་གཡོབ་འཛིན་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། ༡༡།
གནོད་སྦྱིན་གྱི་སྡེ་དཔོན་ཆེན་པོ་རྫོགས་བྱེད་ལ་ཕྱག་འཚལ་ལོ། །མཆོད་དོ་སྐྱབས་
སུ་ མཆིའོ། ༡༢ །ལན་རེ་བཟླ་ཞིང་། རྒྱས་པར་སྤྲོ་ཚེ་འཇམ་དཔལ་ སོགས་ལ་ཡང་བདུན་རེ་དང་།
ཚངས་དབང་མན་ཆད་ལ་ལན་གསུམ་རེ་བྱའོ། །ཡངས་པ་ཅན་དུ་སྨན་བླའི་མཚན་ཐོས་པས།།
བདེན་མཐོང་མདོ་འདི་བསྲུང་པར་དམ་བཅས་པ། །བདུན་འབུམ་འཁོར་གྱིས་
བསྐོར་བའི་བཅུ་གཉིས་པོ། །གནོད་སྦྱིན་ སྡེ་དཔོན་རྣམས་ལ་ཕྱག་འཚལ་ལོ།།
མཆོད་པ་ཀུན་འབུལ་སྡིག་པ་མཐའ་དག་བཤགས། །དགེ་ལ་ཡི་རང་ཆོས་འཁོར་
བསྐོར་བར་བསྐུལ། །མྱ་ངན་མི་འདའ་བཞུགས་པར་གསོལ་བ་འདེབས། །དགེ་
རྩ་རྫོགས་བྱང་ཉིད་དུ་བསྔོ་བར་བགྱི། །གནས་སུ་སྡེ་དཔོན་བཅུ་གཉིས་འཁོར་
བཅས་ལ། །མཆོད་ སྦྱིན་ གཏོར་མ་འདོད་ཡོན་རྒྱ་མཚོས་མཆོད། །སངས་རྒྱས་
བསྟན་པ་དར་ཞིང་རྒྱས་པ་དང་། །ནད་གདོན་བར་ཆད་ཞི་བའི་ཕྲིན་ལས་མཛོད།།
གནོད་སྦྱིན་རྣམས་ལ་ཕྱག་འཚལ་མཆོད་པའི་མཐུས། །ཁྱེད་ཀྱིས་སྨན་བླའི་མཚན་
ཐོས་བདེན་པ་མཐོང་། །མདོ་འདི་སྲུང་བར་དམ་བཅས་ཇི་བཞིན་མཛོད། །ལྷག་
པར་ བགེགས་ ཟློག་ མཐུན་ རྐྱེན་ ཚང་ གྱུར་ ཅིག །དེ་ལྟར་མཚན་ཕྱག་དངོས་གཞི་སོང་ནས།
མཚམས་འདིར་གཟུངས་སྔགས་བཟླས་ལ་ཁྲུས་བྱའོ། །གཟུངས་སྔགས་བཟླ་པའི་དུས་སུ་དམིགས་པ་ནི།།
-428-



སྨན་བླའི་མདོ་ཆོག་སྙིང་པོ་གཞན་ཕན་བདེ་འཇུག་
སྔགས་བཟླས་པའི་རྐྱེན་གྱིས་བདེ་བར་གཤེགས་པ་བརྒྱད་འཁོར་དང་བཅས་པའི་
ཐུགས་དམ་གྱི་རྒྱུད་བསྐུལ་ཏེ་སྐུའི་ཆ་ཐམས་ཅད་ནས་འོད་ཟེར་དཔག་ཏུ་མེད་པ་
བྱུང་སྟེ་བུམ་པའི་ཆུ་ལ་ཐིམ་པས་བྱིན་གྱིས་བརླབས་པར་གྱུར། ཏདྱ་ཐཱ། གྷུ་མེ་གྷུ་
མེ། ཨེ་མི་ནི་མི་ཏི་མ་ཏི་མ་ཏི་ས་བྷ་ཏ་ཐཱ་ཏ་ས་མཱ་དྷྱ་དྷིཊྛི་ཏེ། ཨ་ཏེ་མ་ཏེ། པཱ་ལེ་པ་
པཾ་ཤོ་དྷ་ནི། སརྦ་པཱ་པཾ་ནཱ་ཤ་མ་མ་མ་བུདྡྷེ་བུདྡྷོ་ཏྟ་མེ། ཨུ་མེ་ཀུ་མེ། བུདྡྷ་ཀྵེ་ཏྲ་པ་རི་
ཤོ་དྷ་ནི། དྷ་མེ་ནི་དྷ་མེ་མེ་རུ་མེ་རུ་མེ་རུ་ཤི་ཁ་རེ། སརྦ་ཨ་ཀཱ་ལ་ཀྲྀཏུ། ནི་པཱ་ར་ཎི།
བུདྡྷེ་སུ་བུདྡྷེ་བུདྡྷེ་ཨ་དྷིཥྛ་ན་ར་ཀྵནྟུ་མེ། སརྦ་དེ་བ། ས་མེ་ཨ་ས་མེ་ས་མ་སྭཱཧ་རནྟ།
སརྦ་བུདྡྷ་བོ་དྷི་ས་ཏྭཾ། ཤ་མེ་ཤ་མེ་པྲ་ཤ་མནྟ་མེ། སརྦ་ཨི་དྲ་པ་དྲ་བ་བྱ་ཏ་ཡ པཱུ་
ར་ཎེ་པཱུ་ར་ཎི་པཱུ་ར་ཡ་མེ། སརྦ་ཨཱ་ཤཱ་ཡ། བཻཌཱ་རྱ་པྲ་ཏིབྷཱ་སེ་སརྦ་པཱ་པཾ་ཀྵ་ཡངྐ་རི་
སྭཱཧཱ། ཞེས་བཻཌཱུརྱའི་གཟུངས་ཆེན་དང༌། ཨོཾ་ན་མོ་བྷ་ག་ཝ་ཏེ། བྷེ་ཥ་ཛེ་གུ་རུ་བེ་
ཌཱུརྱ་པྲ་བྷ་རཱ་ཛཱ་ཡ། ཏ་ཐཱ་ག་ཏ་ཡ། ཨརྡ་ཏེ་ས་མྱཀཾ་བུདྡྷ་ཡ། ཏདྱ་ཐཱ། ཨོཾ་བྷེ་ཥ་ཛེ་
བྷི་ཥ་ཚེ་མ་ཧཱ་བྷི་ཥ་ཚེ་བྷེ་ཥ་ཛེ་རཱ་ཛཱ་ས་མུངྒ་ཏེ་སྭཱཧཱ། ཞེས་གཟུངས་རིང་དང་། ཏདྱ་
ཐཱ། ཨོཾ་བྷི་ཥ་ཛེ་གྷོ་ཥ་ཛོ་མ་ཧཱ་བྷི་ཥ་ཛེ་བྷེ་ཥ་ཚེ་རཱ་ཛཱ་ས་མུངྒ་ཏེ་སྭཱ་ཧཱ། ཞེས་གཟུངས་
ཐུང་སྟེ་གོང་འོག་གསུམ་པོ་ཚང་བ་བཟླ་ཐུབ་ན་ཕན་ཡོན་ཤིན་ཏུ་ཆེ་ཞིང་། དེ་ལྟར་
མི་ནུས་བདག་གིས་གཟུངས་ཐུང་ཕྱི་མ་འདི་བཟླས་པས་ཀྱང་དོན་འགྲུབ་བོ། །དེ་
ནས་ཁྲུས་གསོལ་ནི། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་
དག་ པར་ རྫོགས་ པའི་ སངས་ རྒྱས་ རིག་ པ་ དང་ ཞབས་ སུ་ ལྡན་པ། བདེ་བར་
གཤེགས་པ། འཇིག་རྟེན་མཁྱེན་པ་སྐྱེས་བུ་འདུལ་བའི་ཁ་ལོ་བསྒྱུར་བ། བླ་ན་
མེད་པ་ལྷ་དག་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་དེ་དག་ཐམས་
ཅད་ལ་ཡོ་བྱད་ཐམས་ཅད་དང་ལྡན་པའི་ཁྲུས་འདི་གསོལ་བར་བགྱིའོ། །འདི་ནི་
-429-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ཁྲུས་མཆོག་དཔལ་དང་ལྡན། །ཐུགས་རྗེའི་ཆུ་ནི་བླ་ན་མེད། །བྱིན་རླབས་ཡེ་ཤེས་
ཆུ་ཡིན་ཏེ། །ཅི་འདོད་དངོས་གྲུབ་སྩོལ་བར་མཛོད། །ཅེས་དང་རོལ་མོ་བྱ་ཞིང་དེའི་བར་དུ།
ཨོཾ་ན་མོ་བྷ་ག་ཝ་ཏེ་བཛྲ་སཱ་ར་པྲ་བརྡ་ནེ། ཏ་ཐཱ་ག་ཏཱ་ཡ་ཨརྡ་ཏེ་སམྱཀཾ་བུདྡྷ་ཡ།
ཏདྱ་ཐཱ། ཨོཾ་བཛྲ་བཛྲ། མ་ཧཱ་བཛྲ། མ་ཧཱ་ཏེ་ཛ་བཛྲ། མ་ཧཱ་བེདུ་བཛྲ། མ་ཧཱ་བོ་དྷི་
ཙིཏྟ་བཛྲ། མ་ཧཱ་བོ་དྷི་མཎྜོ་པ་སཾ་ཀྲ་མ་ཎ་བཛེ་སརྦ་ཀརྨ་ཨཱ་ཝ་ར་ཎ་བི་ཤོ་དྷ་ན་
བཛེ་ སྭཱ་ ཧཱ། ཞེས་མཆོད་སྤྲིན་གྱི་གཟུངས་འདི་ཚར་གཅིག་བརྗོད་པ་འམ། དེ་ཙམ་མི་ནུས་ན་ཡེ་ དྷརྨ་
སོགས་རྟེན་འབྲེལ་སྙིང་པོ་བརྗོད་ཀྱང་ཆོག །ཇི་ལྟར་བལྟམས་ པ་ ཙམ་ གྱིས་ ནི། །ལྷ་རྣམས་
ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་སྐུ་
ཁྲུས་ གསོལ། །རོམ་མོ་གཟུངས་སྔགས། རི་བོ་ ལྟར་ནི་མཛེས་ པ་ ཡི། །ཡོན་ཏན་དམ་
པའི་རྒྱན་ལྡན་པ། །མཆོད་གནས་རིན་ཆེན་ཁྱེད་རྣམས་ལ། །བདག་ཅན་དད་པས་
སྐུ་ ཁྲུས་ གསོལ། །རོལ་མོ་གཟུངས་སྔགས། །རྣམ་དག་སྐྱོན་བྲལ་ བྱང་ཆུབ་ སེམས་ ཀྱི་
དབྱིངས། །རྣམ་ དག་ འདི་མཁན་པོ་བོ་དྷ་སཏཱའི་གསུང་ཡིན་པས་བྱིན་རླབས་ཆེའོ། །སྐྱོན་ བྲལ་
ཡོན་ཏན་ཚོགས་ཀྱི་གཏེར། །ཀུན་གྱིས་ཕྱག་བྱས་བསྟོད་ཅིང་མཆོད་པའི་གནས།།
བདུད་བཞིའི་དཔུང་རྣམས་མ་ལུས་ཚར་གཅོད་ཕྱིར། །ཆོས་དབྱིངས་དག་པའི་དེ་
བཞིན་དུ་སྐུའི་གནས་སུ་གསུང་དང་ཐུགས་སྦྱར་ཏེ་སྐུ་གསུང་ཐུགས་ཁ་ སྤོས།སྐུ་ ལ་ འཁྲུས་ ཆབ་
གསོལ། །ཉོན་མོངས་འཁྲུལ་བའི་རྟོགས་ པ་དག་གྱུར་ཅིག །རོལ་ མོ་ གཟུངས་
སྔགས། དེ་བཞིན་གཤེགས་དང་དེ་ཡི་སྲས་རྣམས་ལ། །རིན་ཆེན་བུམ་པ་མང་པོ་
སྤོས་ཀྱི་ཆུས། །ཡིད་འོང་ལེགས་པར་བཀང་བ་གླུ་དང་ནི། །རོལ་མོར་བཅས་པ་དུ་
མས་ སྐུ་ ཁྲུས་ གསོལ། །ཞེས་ཁྲུས་གསོལ་གྱི་ཚིགས་བཅད་རེ་རེའི་མཐར་རོལ་མོ་བྱ་ཞིང་རོལ་མོའི་
བར་ལ་མཆོད་སྤྲིན་གྱི་གཟུངས་དང་རྟེན་འབྲེལ་སྙིང་པོ་གང་རིགས་བཟླ་བ་མ་གཏོགས་ཁྲུས་དང་མཆོད་པའི་
-430-



སྨན་བླའི་མདོ་ཆོག་སྙིང་པོ་གཞན་ཕན་བདེ་འཇུག
སྔགས་གཞན་ནས་འབྱུང་པ་མདོ་ཆོག་གི་སྐབས་སུ་སྦྱར་ཡང་བཤད་ཁུངས་མེད་པས་མདོ་ལུགས་སུ་མི་
འགྱུར་རོ། །དེ་ནས་རས་དཀར་པོ་ཁ་ཚར་མ་ཉམས་པས་སྐུ་ཕྱི་བའི་ཚུལ་བྱ་ཞིང་། བདེ་ གཤེགས་ སྐུ་
གསུམ་དཔེ་དང་མཚན་མངའ་ཡང་། །འགྲོ་བའི་དོན་དུ་གཟུགས་སྐུ་ཅི་ཡང་གདའ།
།རིན་ཆེན་དབྱིག་ལྟར་ཉེས་པའི་སྐྱོན་བྲལ་ཡང་། །འཇིག་རྟེན་ སྲི་ཞུ་གུས་པའི་
ཚུལ་ཙམ་དུ། །སྡིག་མེད་རྒྱལ་བ་རྣམས་ཀྱིས་རབ་བསྔགས་པའི། །རས་མཆོག་
འདི་ཡིས་རྒྱལ་བའི་སྐུ་ཕྱིས་པས། །ཉོན་མོངས་དུག་གསུམ་སྒྲིབ་པ་ཀུན་སྦྱངས་
ནས། །སྐུ་གསུམ་ངང་དུ་བདག་ཅག་མྱུར་འགྲུབ་ཤོག ཡང་སྐུ་ལ་བྱུག་པ་འབུལ་
ཚུལ་གྱིས། སྟོང་གསུམ་ཀུན་ཏུ་དྲི་མཆོག་འབྱུང་འགྱུར་བའི། །སྤོས་མཆོག་རྣམས་
ཀྱིས་ཐུབ་དབང་རྣམས་ཀྱི་སྐུ། །གསེར་སྦྱངས་བཙོ་མ་བྱི་དོར་བྱས་པ་ལྟར། །འོད་
ཆགས་འབར་བ་དེ་དག་ བྱུག་ པར་བགྱི། །བདེ་ གཤེགས་ བརྒྱད་ ལ་སྣམ་སྦྱར་
སོགས་ན་བཟའ་ངུར་སྨྲིག་འབུལ་བར་མོས་ཏེ། དྲི་མེད་མཚན་ལ་སྒྲིབ་པ་མི་
མངའ་ཡང་།། དད་པས་ངུར་སྨྲིག་རྒྱལ་མཚན་ཕུལ་བ་ཡིས། །ནམ་མཁའི་མཐའ་
དང་མཉམ་པའི་འགྲོ་བ་ཀུན། །སངས་རྒྱས་བརྟུལ་ཞུགས་མཆོག་ལ་སྤྱོད་པར་
ཤོག །འཁོར་རྣམས་ལ་ན་བཟའ་འབུལ་བར་མོས་ཏེ། ལྷ་ རྫས་ ལས་ བྱུང་ ཁ་ དོག་ ལེགས་
བསྒྱུར་བའི། །ན་བཟའ་ཤིན་ཏུ་དྲི་ཞིམ་ཡིད་འོང་ལྡན། །གོས་བཟང་ སྲབ་ལ་
འཇམ་པ་སྣ་ཚོགས་པ།། འཇམ་དཔལ་སྐྱབས་གྲོལ་སོགས་ལ་དབུལ་བར་བགྱི།།
རྒྱན་དབུལ་བར་མོས་ཏེ། རྒྱལ་བ་མཚན་དཔེའི་རང་བཞིན་རྒྱན་ལྡན་ཕྱིར། །རྒྱན་
གཞན་དག་གིས་བརྒྱན་པར་མི་འཚལ་ཡང་། །རིན་ཆེན་རྒྱན་མཆོག་ཕུལ་པས་
འགྲོ་ཀུན་གྱིས། །མཚན་དཔེས་བརྒྱན་པའི་སྐུ་ལུས་ཐོབ་པར་ཤོག །འཆོད་པའི་
བྱེ་བྲག་ཡོ་བྱད་འབུལ་བར་མོས་ཏེ། བརྩེ་བའི་ འཁོར་ ཡུག་སྙན་པའི་བ་དན་ དང་། །ཏིང་
-431-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
འཛིན་བླ་བྲེ་སྤོབས་པའི་འོད་གསལ་བ། །མཆོག་རྒྱན་འོས་པའི་ཉེར་མཁོ་འདི་
དག་འཕུལ། །སྐྱེ་བོས་རྣམ་དག་ཡེ་ཤེས་ཐོབ་པར་ཤོག །རིན་ཆེན་མཛེས་
པའི་བཀྲ་ཤིས་བུམ་པ་འདི།། སྣ་ཚོགས་ བཅུད་ཀྱིས་ བཀང་སྡེ་ཕུལ་བ་ཡིས།།
ལས་དང་ཉོན་མོངས་དྲི་མ་ཀུན་བྱད་ནས། །བྱང་ཆུབ་སེམས་ཀྱི་རླན་གྱིས་བརླན་
པར་ཤོག །ས་གཞི་སྦོས་ཀྱིས་བྱུགས་ཤིང་མེ་ཏོག་བཀྲམ། །རི་རབ་གླིང་བཞི་ཉི་
ཟླས་བརྒྱན་པ་འདི། །སངས་རྒྱས་ཞིང་དུ་དམིགས་ཏེ་ཕུལ་བ་ཡིས། །འགྲོ་ཀུན་
རྣམ་ དག་ ཞིང་ ལ་ སྤྱོད་ པར་ ཤོག། མཇུག་ཆོག་གཏང་རག་གི་ཕྱག་མཆོད་ནི། ཀུན་མཁྱེན་
ཀུན་ལ་གཟིགས་པའི་བཅོམ་ལྡན་འདས། །ཇི་ལྟ་ཇི་སྙེད་མཁྱེན་པ་འཇམ་དཔལ་
དབྱངས། །ཡོན་གནས་ཡོན་ཏན་གཏེར་གྱུར་ཞི་འཚོ་སོགས། །བརྒྱུད་པའི་བླ་མ་
རྣམས་ལ་ཕྱག་འཚལ་ལོ།། སྐྱོབ་པ་སངས་རྒྱས་ཀུན་དང་གཉིས་སུ་མེད། །ལེགས་
གསུང་སྒྲོན་མེ་སྟོན་པ་ཆོས་ པ་ རྗེ། །སྟོན་པའི་བསྟན་པ་འཛིན་པའི་གང་ཟག་
མཆོག །དྲིན་ཅན་བླ་མ་རྣམས་ལ་ཕྱག་འཚལ་ལོ། །སྙིགས་དུས་འགྲོ་ལ་དགོངས་
བའི་བཅོམ་ལྡན་འདས། །བདེ་གཤེགས་བདུན་དང་ཐུབ་དབང་དམ་པའི་ཆོས།།
འཇམ་དབྱངས་སྐྱབས་གྲོལ་ཕྱག་རྡོར་འཁོར་དང་བཅས། །གནོད་སྦྱིན་སྡེ་དཔོན་
རྣམས་ ལ་ གུས་ ཕྱག་ འཚལ།། ཞེས་ཕྱག་འཚལ་དང་། འཕགས་ པའི་ ཚོགས་ དེ་ དག་
ཐམས་ཅད་ལ་མཆོད་ཡོན་དང་བྱུག་པ། མེ་ཏོག་དང་བདུག་སྤོས། མར་མེ་དང་
ཞལ་ཟས། རོམ་མོ་དང་སིལ་སྙན། གདུགས་དང་བ་དན་ལ་སོགས་པ་དངོས་སུ་
ཅི་འབྱོར་པ་འདི་དག་དང་། ཕྱོགས་བཅུའི་བདག་པོས་ཡོངས་སུ་མ་བཟུང་བའི་ལྷ་
དང་མིའི་རྫས་དམ་པ་བདེ་བའི་ ཡོ་བྱད་ཕུན་སུམ་ཚོགས་པ་ཐམས་ཅད་དང་
གཟུངས་དང་རིག་པའི་མཐུ་དང་མོས་པའི་སྟོབས་ཀྱིས་བསྐྱེད་པའི་མཆོད་པའི་
-432-



སྨན་བླའི་མདོ་ཆོག་སྙིང་པོ་གཞན་ཕན་བདེ་འཇུག
སྤྲིན་ཕུང་པོ་གསུམ་པའི་མདོ་དང་། བཟང་པོ་སྤྱོད་པའི་སྨོན་ལམ་ལས་བྱུང་བ་རྒྱ་
མཚོ་ཐམས་ཅད་ཀྱིས་ནམ་མཁའི་ཁམས་ཀྱི་མཐའ་ཀླས་པ་ཐམས་ཅད་རྒྱས་པར་
བཀང་སྟེ་འབུལ་ལོ། །མཆོད་དོ།། བདག་ཅག་གིས་ཐོག་མ་མཆིས་པ་ནས་འཁོར་
བ་ནས་འཁོར་བའི་ཚེ་རབས་ཐམས་ཅད་དུ་སྡིག་པ་མི་དགེ་བའི་ལས། མདོར་ན་
མི་བགྱི་བར་རིགས་པའི་ལས་ནི་བགྱིས། བགྱི་བར་འོས་པའི་ལས་མ་བགྱིས་པ་
ལ་སོགས་པ་དངོས་སྡིག་ཅི་མཆིས་པ་ཐམས་ཅད་ཡང་དག་པར་འཆགས་སོ།།
དུས་གསུམ་གྱི་འཕགས་པ་དང་སྐྱེ་བོའི་དགེ་བའི་རྩ་བ་མཐའ་དག་གི་བསོད་
ནམས་ཐམས་ཅད་ལ་རྗེས་སུ་ཡི་རང་ངོ༌། །ཕྱོགས་བཅུའི་རྒྱལ་བ་ཐམས་ཅད་ལ་
ཆོས་ཀྱི་འཁོར་ལོ་བླ་ན་མེད་པ་བསྐོར་བར་བསྐུལ་ལོ། །འཇིག་རྟེན་གྱི་སྒྲོན་མེ་
གང་དག་མྱ་ངན་ལས་འདའ་བའི་ཚུལ་སྟོན་པར་བཞེད་པ་དེ་དག་ཐམས་ཅད་ལ་
མྱ་ངན་ལས་མི་འདའ་བར་འཇིག་རྟེན་གྱི་དོན་མཛད་ཅིང་ཡུན་དུ་བཞུགས་པར་
གསོལ་བ་འཚལ་ལོ། །དེ་ལྟར་བགྱིས་པའི་བསོད་ནམས་ཀྱི་ཕུང་པོ་ཅི་མཆིས་པ་
ཐམས་ཅད་བདག་གཞན་མ་ལུས་པ་བླ་ན་མེད་པའི་བྱང་ཆུབ་མངོན་དུ་བྱེད་པའི་
རྒྱུར་ བསྔོའོ། །འདིར་མདོ་ཆོག་རྒྱས་པའི་སྐབས་འདོད་གསོལ་སྨོན་ལམ་བྱུང་བ་རྣམས་ལོ་ཆེན་གྱིས་བློ་
ཀ་གཅིག་བུ་འདི་ལ་བཏུས་པར་སྣང་ཡང་ཁ་སྐོང་དུ་ཚིགས་བཅད་ལྔ་ ཁོ་བོས་སྦྱར་བ་ ཡིན་ནོ། །ཕྱག་
འཚལ་མཆོད་དང་སྡིག་བཤགས་ཡི་རང་བསྐུལ། །གསོལ་བཏབ་སྨོན་ལམ་མཐུ་
ཡིས་ཆོས་རྒྱལ་སྲིད། །ཕན་བདེ་ཆེར་རྒྱས་དམ་ཆོས་རིང་གནས་ཤོག །དེ་འཛིན་
མཆོག་རྣམས་སྐུ་ཚེ་མཛད་ཕྲིན་རྒྱས།། དགེ་འདུན་སྡེ་རྣམས་ཐུགས་མཐུན་ཁྲིམས་
གཙང་ཐོབ། །ཆོས་སྤྱོད་བཅུ་འཔེལ་དཀར་པོའི་ཕྱོགས་འཛིན་པའི། །ལྷ་ཀླུ་མི་
རྣམས་དབུ་འཕང་དགུང་བསྟོད་ཤོག། འཇིག་རྟེན་ཁམས་སུ་མི་བདེའི་མིང་མེད་
-433-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ཅིང་། །ཚེ་ དཔལ་ བསོད་ནམས་རྫོགས་ལྡན་དུས་ བཞིན་ འཕེལ། །མཐའ་ཡས་
འགྲོ་བ་དགེ་བཅུའི་ལམ་ཞུགས་ནས།། མངོན་མཐོའི་རྟེན་བརྒྱུད་བྱང་ཆེན་མྱུར་
ཐོབ་ཤོག །ནག་པོའི་ཕྱོགས་གྱུར་མི་དང་མི་མིན་སོགས། །བསམ་སྦྱོར་ལོག་པར་
འཕྱན་པའི་ཚང་ཚིང་ཀུན། །མདོ་སྡེའི་བཀའ་ཉན་གཏུམ་དྲག་གནོད་སྦྱིན་སྡེའི།།
མཐུ་སྟོབས་ཡེ་ཤེས་མེ་ལྕེས་སྲེག་པར་ཤོག །ཉམ་ཐག་སྲིད་པ་བར་མའི་སེམས་
ཅན་རྣམས། །འཇིགས་སྐྲག་འཁྲུལ་སྣང་ངན་སོང་མི་མྱོང་ཞིང་། །བཅོམ་ལྡན་སྨན་
བླའི་ཐུགས་ རྗེའི་འོད་ཟེར་གྱིས།། དྲངས་ཏེ་དག་པའི་ཞིང་མཆོག་བགྲོད་པར་
ཤོག །མདོར་ན་འདིས་མཚོན་དུས་གསུམ་བསགས་པའི་དགེ། །འཁོར་གསུམ་
མཚན་མའི་དུག་དང་མ་འདྲེས་པར།། ཀུན་བཟང་འཇམ་དཔལ་དཔའ་བོའི་རྗེས་
འགྲོ་ཞིང་། །རླབས་ཆེན་སྨོན་ ལམ་རྒྱ་མཚོར་འཇུག་ པར་ཤོག །ཅེས་བརྗོད། བཟོད་
གསོལ་ནི། མ་འབྱོར་པ་དང་ཉམས་པ་དང་། །གང་ཡང་བདག་རྨོངས་བློ་ཡིས་ནི།།
བགྱིས་པ་དང་ནི་བགྱིད་སྩལ་གང༌།། དེ་ཡང་བཟོད་པར་མཛད་དུ་གསོལ། །དུས་
ངན་སེམས་ཅན་བསོད་ནམས་དམན། །མ་རིག་ཉོན་མོངས་དང་འདྲེས་པས།།
འཕགས་ པའི་ ཐུགས་ དགོངས་ མ་ རྫོགས་ པ། །དེ་ ཡང་ བཟོད་ པར་ མཛད་ དུ་
གསོལ། །སེར་སྣའི་དབང་གྱུར་མི་མཁས་པས། །མཆོད་པ་ངན་ཞིང་བཤམས་
ཉེས་ པ། །མགོན་ པོ་ ཐུགས་ ཇེ་ ཆེ་ ལྡན་ པས། །དེ་ ཡང་ བཟོད་ པར་ མཛད་ དུ་
གསོལ།། བག་མེད་སྤྱོད་པ་མ་དག་པས།། མདོ་ལས་བྱུང་བའི་ཆོ་ག་བཞིན། །མ་
ལྕོགས་འཁྲུལ་པ་ཅི་མཆིས་པ། །དེ་ཡང་བཟོད་པར་མཛད་དུ་གསོལ། །ལྷག་པ་
དང་ནི་ཆད་པ་དང་། །ཆོ་གའི་ཡན་ལག་ཉམས་པ་དང་། །བདག་གིས་བརྗེད་ངས་
ཅི་མཆིས་པ། །དེ་ ཡང་ བཟོད་པར་མཛད་དུ་གསོལ། །གཤེགས་གསོལ་ནི། དེ་ལྟར་
-434-



སྨན་བླའི་མདོ་ཆོག་སྙིང་པོ་གཞན་ཕན་བདེ་འཇུག
གསོལ་ཚེ་སྒོ་གསུམ་ཉེས་སྐྱོན་གྱིས།། ནོངས་པ་ཅི་བགྱིས་གནོང་ཞིང་འགྱོད་པས་
བཤགས། །བཟོད་པར་བཞེས་ནས་རང་རང་གནས་སུ་བཞུག །སྤྱན་འདྲེན་ཚེ་
ན་ཐུགས་རྗེས་མྱུར་གཤེགས་གསོལ། ཁྱེད་ཀྱིས་སེམས་ཅན་དོན་ཀུན་མཛད།།
རྗེས་སུ་མཐུན་པའི་དངོས་གྲུབ་སྩོལ། །སངས་རྒྱས་ཡུལ་དུ་གཤེགས་ནས་ཀྱང་།།
སླར་ ཡང་ ཐུགས་ རྗེས་ འབྱོན་ པར་ མཛོད། །ཅེས་བརྗོད། བཟང་སྤྱོད་སྨོན་ལམ་སོགས་བསྔོ་
སྨོན་རྒྱས་པ་བྱ་ཞིང་། དེ་ལྟར་མིན་ཡང་སྐབས་སུ་བབས་པའི་སྨོན་ལམ་ཚིག་བཅད་ཅི་རིགས་བརྗོད་ལ་བཀྲ་
ཤིས་བྱ་བ་ནི། རྒྱལ་ མཚན་ རྩེ་ མོར། །ལྷག་ པའི༴ །སྒྲུབ་ པ་ པོ༴ །དཔལ་ ལྡན།
སྙིགས་མའི་འགྲོ་ལ་ཐུགས་རྗེ་ཉི་མའི་འོད། །ཆེས་ཆེར་རབ་འབར་བཅོམ་ལྡན་
བདེ་གཤེགས་བདུན། །སྨོན་ལམ་གསུང་བ་དོན་ཀུན་གྲུབ་པ་སོགས། །རྫོགས་
པའི་སངས་རྒྱས་རྣམས་ཀྱི་བཀྲ་ཤིས་ཤོག །ཐོས་པ་ཙམ་གྱིས་སྲིད་ཞིའི་སྡུག་
བསྔལ་ལས། །རྣམ་པར་སྒྲོལ་ནུས་ཟབ་དང་རྒྱ་ཆེ་བའི། །སྙིང་པོ་སྨན་གྱི་མདོ་སྡེ་
བརྒྱད་བརྒྱ་པ། །གསུང་མཆོག་དམ་པའི་ཆོས་ཀྱི་བཀྲ་ཤིས་ཤོག །ཞུ་གསོལ་སྲུང་
སྐྱོབ་མཛད་པའི་སེམས་དཔའ་ཆེ། །ཉན་ཐོས་ཕྱོགས་སྐྱོང་གནོད་སྦྱིན་སྡེ་དཔོན་
སོགས། །ཆོས་འདི་ཡུན་དུ་འཕེལ་ཞིང་གནས་བྱེད་པའི། །དགེ་འདུན་འདུས་པའི་
ཚོགས་ ཀྱི་ བཀྲ་ཤིས་ ཤོག །གཞན་ཡང་བཀྲ་ཤིས་ཀྱི་ཚིགས་བཅད་མདོ་དང་མཐུན་པ་བརྗོད་པ་མེ་ཏོག་གི་ཆར་དབབ་
པར་བྱའོ། །དེ་ལྟར་སྦྱོར་དངོས་རྗེས་གསུམ་གྱི་མདོ་ཆོག་ཉམས་སུ་ལེན་ཚུལ་བདེན། ཐམས་ཅད་མཁྱེན་པ་བུ་སྟོན་རིན་པོ་ཆེའི་བརྒྱུད་
འཛིན་གྱི་གཙོ་བོ་ཀུན་མཁྱེན་བསོད་ནམས་འཕེལ་བའི་ཐུགས་སྲས་མཁས་པའི་ནང་ན་མཁས་པར་གྱུར་པ་སྟག་ལོ་སྨྲ་བའི་ཉི་མས་མཛད་
པའི་གཞུང་ལ་བླ་མ་གོང་མའི་གསུང་གིས་ཁ་བསྐངས་ཏེ། དོན་ལ་རང་བཟོའི་དྲི་མས་ཅུང་ཟད་ཙམ་ཡང་མ་གོས་པར་ཁྲིགས་སུ་བསྡེབས་
པ་ཡིན་པས་ཡིད་ཆེས་སུ་མཛད་འཚལ་ལོ། །བདེ་གཤེགས་བདུན་ གྱི་ཐུགས་དམ་སྐུལ་བའི་ གཞུང་།།
བསྡུས་དང་སྤྲོས་པའི་མཐའ་ལས་རྣམ་གྲོལ་ཞིང་། །དགོས་དོན་ཀུན་ཚང་ཁྲིགས་
-435-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར། །
སུ་བསྡེབས་པའི་དགེས།། འགྲོ་ཀུན་རྣམ་མཁྱེན་བདེ་དགས་ཚིམས་པར་ཤོག།
ཅེས་སྨན་བླའི་མདོ་ཆོག་གི་སྙིང་པོ་གཞན་ཕན་བདེ་འཇུག་ཅེས་བྱ་བ་འདི་ནི་དགོན་པའི་དཔོན་སློབ་རིན་ཆེན་
བློ་བཟང་མཁྱེན་རབ་སོགས་དོན་གཉེར་ཅན་མང་པོས་བསྐུལ་བའི་ངོར། །བསོད་སྙོམས་པ་བློ་གསལ་བསྟན་
སྐྱོང་གིས་ཀུན་དགའི་ལོ་དབྱར་ཟླ་འབྲིང་པོའི་དམར་ཕྱོགས་ཀྱི་ཚེས་བཞི་ལ་གདན་ས་ཆེན་པོ་ཞ་ལུ་རི་ཕུག་ཏུ་
སྦྱར་བའོ། །འདིས་འཁོར་བ་སྡུག་བསྔལ་གྱི་རྒྱ་མཚོ་ཆེན་པོ་མྱུར་དུ་སྐེམས་པར་གྱུར་ཅིག།། །།ཨོཾ་སྭསྟི། ཕུལ་
བྱུང་བཀྲ་ཤིས་ཀུན་གྱི་དཔལ་མངའ་བ། །འགྲོ་བའི་བླ་མ་བདེ་གཤེགས་མཆེད་བརྒྱད་པོ། །མཆོད་པའི་ཆོ་ག་
གཞན་ཕན་བདེ་འཇུག་འདི།། ཕན་བདེའི་པདྨོ་རྒྱས་པའི་ཉི་མ་ཡིན། །དེ་ཕྱིར་གཞན་ཕན་ཟླ་བའི་འོད་ཟེར་
ནི།། རབ་ཏུ་དཀར་བས་ཆོས་སྦྱིན་འབྱུང་བའི་གཞི། །ལེགས་བྱས་སྤར་གྱི་ཀུནྡའི་ཚལ་འདི་ཡང་། །གསེར་
ལྗོངས་ཆོས་སྡེའི་ཆོས་སྤྱོད་མཛེས་ཕྱིར་བསྐྲུན། །དགེ་བས་རང་གཞན་ཡིད་ཅན་མ་ལུས་ཀུན། །རྒྱུའབྲས་དུག་
གསུམ་ནད་ཀྱི་ཟུག་རྡུལ་ལས། །མྱུར་དུ་རྣམ་པར་གྲོལ་བའི་ལམ་ཐོབ་ནས། །སྨན་གྱི་བླ་མའི་གོ་འཕང་འགྲུབ་
གྱུར་ཅིག །དེ་སྲིད་སྐྱེ་བའི་ཕྲེང་བ་ཇི་སྙེད་ཀུན་དལ་རྟེན་ནད་མེད་ལུས་ཀྱི་ཉི་མར་གྱུར། །ཆོས་ཀྱི་སྣང་བ་
དམ་པ་དང་འགྲོགས་པའི། །དགེ་མཚན་ནུབ་པ་མེད་པས་སྲུང་གྱུར་ཅིག །ཅེས་མཁན་མིང་མཁས་གྲུབ་ཕུན་
ཚོགས་སྙིང་པོ་ནས་སྔར་ཡོད་སྤར་གྱི་ཉམས་གསོའི་ཆེད་དུ་སྨན་ཆོག་རྒྱས་བསྡུས་གཉིས་སྤར་དུ་བསྒྲུབས་
སྐབས་སྤར་བྱང་སྨོན་ཚིག་འདི་ནི་མཁན་ཆེན་ཆོས་རྗེ་འཇམ་དབྱངས་ཆོས་ཀྱི་དགེ་ལེགས་ཀྱིས་གསུངས་སོར་
བཞག་བྱས་པའོ།། སྤར་འདི་གསེར་དགོན་དུ་བཞུགས་སོ།།
-436-



༄༅། །སྨན་བླའི་མདོ་ཆོག་གི་སྙིང་པོ་ཤིན་ཏུ་བསྡུས་པ་
ཕན་བདེའི་དཔལ་སྟེར་ཞེས་བྱ་བ་
བཞུགས་སོ། །
འཇམ་དབྱངས་མཁྱེན་བརྩེ་དབང་པོས་མཛད་པ།
ན་མོ་གུ་རུ་བྷེ་ཥ་རཱ་ཛཱ་ཡ། དེ་ལ་འདིར་སྨན་བླའི་མདོ་ཆོག་གི་སྙིང་པོ་ཕྱག་མཆོད་སྨོན་ལམ་ཤིན་ཏུ་
མདོར་བསྡུས་པ་བྱ་བའི་ཚུལ་ནི། རྟེན་གྱི་དྲུང་དུ་ཅི་འབྱོར་པའི་མཆོད་པ་བཤམས་ལ། ངེས་འབྱུང་དང་སྙིང་རྗེ་
ཆེན་པོ་སྔོན་དུ་འགྲོ་བས། སངས་རྒྱས་ཆོས་ ཚོགས་ ཀྱིས་སྐྱབས་སེམས་ལན་གསུམ་དང་། སེམས་
ཅན་ཐམས་ཅད་བདེ་བ་དང་སོགས་ཚད་མེད་བཞི་བསྒོམ། མཆོག་བདེན་རྒྱལ་བ་སྲས་
བཅས་ བྱིན་རླབས་ དང་། །ཚོགས་ གཉིས་ མངའ་ ཐང་ ཆོས་ དབྱིངས་ དག་ པའི་
མཐུས། །སྣོད་བཅུད་བདེ་ཆེན་ཞིང་གི་བཀོད་པའི་གཞིར། །ཡིད་འཕྲོག་རིན་ཆེན་
ལས་གྲུབ་གཞལ་མེད་ཁང་། །དེ་དབུས་སེང་ཁྲི་པད་ཟླའི་གདན་གྱི་སྟེང་། །བདེ་
གཤེགས་འཁོར་བཅས་གདན་འཛོམ་བཞུགས་ནས་ཀྱང་། །ཀུན་ཏུ་བཟང་པོའི་
རྣམ་ཐར་ལས་བྱུང་བའི། །མཆོད་སྦྱིན་རྒྱ་མཚོས་གང་ཞིང་སྤྱོད་གྱུར་ཅིག །ཅེས་
པས་ས་གཞི་སོགས་བྱིན་གྱིས་བརླབ། སྤྲོ་ན་མཆོད་པའི་སྤྲིན་གྱི་གཟུངས་ཀྱང་འདོན། དེ་ནས་འདུན་པ་རྩེ་
གཅིག་པས། མ་ལུས་སེམས་ཅན་ཀུན་གྱི་མགོན་གྱུར་ཅིང་། །བདུད་སྡེ་དཔུང་བཅས་
མི་བཟད་འཇོམས་མཛད་ལྷ། །དངོས་རྣམས་མ་ལུས་ཇི་བཞིན་མཁྱེན་གྱུར་པའི།
བཅོམ་ལྡན་འཁོར་བཅས་གནས་འདིར་གཤེགས་སུ་གསོལ། །ཅེས་གསོལ་བས་མངོན་
-437-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
སུམ་ལྟ་བུར་བྱོན་ཞིང་བཞུགས་པར་བསམས་ལ། འབྱོན་ལེགས་སོགས་རྒྱས་པར་བྱ་བའམ། ཡན་ ལག་
བརྒྱད་ལྡན་མཆོད་ཡོན་རྒྱ་མཚོས་མཆོད། །འཆི་མེད་བདུད་རྩིའི་རྒྱུན་གྱིས་ཁྲུས་
གསོལ་ཞིང་། །སྲབ་འཇམ་ལྷ་ཡི་རེག་བྱས་བསྙེན་བཀུར་བགྱི། །བསོད་ནམས་
ཞིང་ དུ་ བཞུགས་ པར་ གསོལ་ བ་ འདེབས། །ཞེས་པའི་མཐར་ཕྱག་མཆོད་དངོས་ནི། ཡིད་
འོང་རྫིང་བུའི་ནང་ན་གནས་པ་ཡི། །འཆར་ཀའི་པདྨ་ཁ་འབུས་བྱེ་འདྲ་བའི།།
ལག་གཉིས་སྤྱི་བོར་ཐལ་སྦྱར་བསྟོད་དབྱངས་བཅས། །ལུས་དཔག་མེད་པར་
སྤྲུལ་ནས་གུས་ཕྱག་འཚལ། །བདེ་བར་གཤེགས་པ་བརྒྱད་ཀྱི་མདོ་ཆོག་གི །ལམ་
བཟང་གསལ་མཛད་དངོས་བརྒྱུད་བླ་མ་དང་། །ཕྱོགས་བཅུའི་སངས་རྒྱས་དེས་
གསུངས་དམ་པའི་ཆོས། །དེ་འཛིན་དགེ་འདུན་བཅས་ལ་ཕྱག་འཚལ་ལོ། །མཚན་
ལེགས་རིན་ཆེན་གསེར་བཟང་མྱ་ངན་མེད། །ཆོས་གྲགས་མངོན་མཁྱེན་སྨན་བླ་
ཤཱཀྱ་ཐུབ། །རྒྱ་ཆེན་སྨོན་ལམ་ཡོངས་སུ་རྫོགས་པ་ཡི། །བདེ་བར་གཤེགས་པ་
བརྒྱད་ལ་ཕྱག་འཚལ་ལོ། །མཚན་གྱི་མེ་ཏོག་རྒྱས་ཤིང་དག་པ་ལ། །དཔེ་བྱད་
བཟང་པོའི་འབྲུ་ཆགས་མཛེས་པའི་སྐུ། །གང་གིས་མཐོང་ཐོས་དྲན་པའི་དཔལ་
གྱུར་བའི། །སྟོན་པ་མཚན་ལེགས་དཔལ་ལ་ཕྱག་འཚལ་ལོ། །རིན་ཆེན་ཟླ་དང་
པདྨས་རབ་བརྒྱན་ཅིང་། །ཤེས་བྱ་ཀུན་ལ་མཁས་ཤིང་མཁྱེན་པ་རྒྱས། །རྒྱ་མཚོ་
ལྟ་བུར་ཟབ་པའི་གསུང་མངའ་བའི། །སྒྲ་དབྱངས་རྒྱལ་པོ་ཁྱེད་ལ་ཕྱག་འཚལ་
ལོ། །ཛམྦུ་ཆུ་བོའི་གསེར་ལྟར་ལྷང་ངེ་བ། །ཉི་མ་སྟོང་བས་ལྷག་པའི་གཟི་བརྗིད་
འབར། །དྲི་མེད་གསེར་གྱི་མཆོད་སྡོང་ལྟ་བུའི་སྐུ། །གསེར་བཟང་དྲི་མེད་སྣང་ལ་
ཕྱག་འཚལ་ལོ། །མྱ་ངན་འདས་ཤིང་བདེ་བའི་མཆོག་བརྙེས་པ། །འགྲོ་བའི་སྡུག་
བསྔལ་གདུང་བ་སེལ་མཛད་ཅིང་། །འགྲོ་དྲུག་མགོན་དང་དཔལ་དུ་གྱུར་པ་ཡི།།
-438-



སྨན་བླའི་མདོ་ཆོག་སྙིང་པོ་ཤིན་ཏུ་བསྡུས་པ་ཕན་བདེའི་དཔལ་སྟེར།
མྱ་ངན་མེད་མཆོག་དཔལ་ལ་ཕྱག་འཚལ་ལོ། །ཆོས་སྒྲ་ཆེན་པོས་ཕ་རོལ་རྒོལ་བ་
འཇོམས། །རྒྱ་མཚོ་ལྟ་བུར་ཟབ་པའི་གསུང་མངའ་ཞིང་། །འགྲོ་བའི་དུག་གསུམ་
མ་ལུས་ཞི་མཛད་པའི། །ཆོས་བསྒྲགས་རྒྱ་མཚོའི་དཔལ་ལ་ཕྱག་འཚལ་ལོ། །ཆོས་
ཀྱི་བློ་གྲོས་གཏིང་དཔག་དཀའ་བའི་ཚུལ། །རྣམ་དག་ཆོས་ཀྱི་དབྱིངས་ལས་རོལ་
མཛད་ཅིང་། །ཤེས་བྱ་མ་ལུས་མངོན་སུམ་གཟིགས་པ་པོ། །མངོན་མཁྱེན་རྒྱལ་པོ་
ཁྱེད་ལ་ཕྱག་འཚལ་ལོ། །ཐུགས་རྗེས་ཀུན་ལ་སྙོམས་པའི་བཅོམ་ལྡན་འདས།།
མཚན་ཙམ་ཐོས་པས་ངན་འགྲོའི་ སྡུག་བསྔལ་སེལ། །དུག་གསུམ་ནད་སེལ་
སངས་ རྒྱས་ སྨན་ གྱི་ བླ། །བཻཌཱུརྱ་ཡི་འོད་ ལ་ ཕྱག་ འཚལ་ལོ། །ཐབས་མཁས་
ཐུགས་རྗེས་ཤཱཀྱའི་རིགས་འཁྲུངས་ཤིང་། །གཞན་གྱིས་མི་ཐུབ་བདུད་ཀྱི་དཔུང་
འཇོམས་པ། །གསེར་གྱི་ལྷུན་པོ་ལྟ་བུར་བརྗིད་པའི་སྐུ། །ཤཱཀྱའི་རྒྱལ་པོ་ཁྱེད་ལ་
ཕྱག་འཚལ་ལོ། །ཀུན་འབྱུང་མུན་པའི་ས་བོན་མཐར་མཛད་ཅིང་། །སྡུག་བསྔལ་
ཟུག་རྔུའི་རྩ་བ་དྲུང་ནས་འབྱིན། །རྒྱལ་ཡུམ་ཤེས་རབ་ཕ་རོལ་ཕྱིན་ལ་སོགས།།
ཐེག་གསུམ་དམ་པའི་ཆོས་ལ་ཕྱག་འཚལ་ལོ། །འཇམ་དཔལ་གཞོན་ནུ་སྐྱབས་
གྲོལ་གསང་བའི་བདག །ཚངས་དང་བརྒྱ་བྱིན་འཇིག་རྟེན་སྐྱོང་བ་བཞི། །གནོད་
སྦྱིན་སྡེ་དཔོན་ཆེན་པོ་བཅུ་གཉིས་སོགས། །འཕགས་པའི་དགེ་འདུན་རྣམས་ལ་
ཕྱག་འཚལ་ལོ། །བསྐལ་པ་གྲངས་མེད་འདས་པའི་དུས་ཀྱི་ཚེ། །ཕོངས་གྱུར་འགྲོ་
བ་མཐའ་དག་སྐྱོབ་པའི་ཕྱིར། །སྨོན་ལམ་ཁྱད་པར་ཅན་རྣམས་བཏབ་གྱུར་པའི།།
བདེ་གཤེགས་འཁོར་དང་བཅས་ལ་སྐྱབས་སུ་མཆི། །དངོས་སུ་བཤམས་དང་
གཟུངས་དང་རིག་པ་དང་། །མོས་པའི་སྟོབས་ཀྱིས་བསྐྱེད་པའི་མཆོད་སྤྲིན་ནི།།
ཀུན་ཏུ་བཟང་པོའི་སྨོན་ལམ་ལས་བྱུང་བ། །ནམ་མཁའི་ཕ་མཐར་ཁྱབ་པས་རྟག་
-439-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ཏུ་ མཆོད། །ཐོག་ མེད་ ནས་ བསགས་ སྡིག་ ལྟུང་ ཐམས་ ཅད་ བཤགས། །དུས་
གསུམ་དགེ་བ་ཀུན་ལ་རྗེས་ཡི་རངས། །ཆོས་འཁོར་བསྐོར་ཞིང་ཡུན་དུ་བཞུགས་
པར་ གསོལ། །བསོད་ནམས་བླ་མེད་བྱང་ཆུབ་ཆེན་པོར་བསྔོ། །བདེ་གཤེགས་
བརྒྱད་དང་རིགས་གསུམ་སེམས་དཔའ་སོགས། །བཅོམ་ལྡན་གདན་འཛོམ་ཆེན་
པོ་འཁོར་བཅས་ཀྱིས། །བདག་དང་སྙིགས་མའི་འགྲོ་བ་མཐའ་དག་ལ། །ཐུགས་
རྗེ་ཆེན་པོས་ལྷག་པར་ཉེར་དགོངས་ཏེ། །ཇི་ལྟར་སྔོན་ཚེ་སྨོན་ལམ་དམ་བཅས་
བཞིན། །བདེན་པའི་འབྲས་བུ་མངོན་སུམ་སྣང་མཛད་ནས། །གནས་སྐབས་ནད་
གདོན་སྡིག་སྒྲིབ་ཉེས་ལྟུང་སོགས། །དམ་ཆོས་སྒྲུབ་པའི་འགལ་རྐྱེན་ཀུན་ཞི་
ཞིང་། །ཚེ་ བསོད་ དཔལ་ འབྱོར་ དད་ བརྩོན་ ཤེས་ རབ་ སོགས། །མཐུན་ རྐྱེན་
ལེགས་ཚོགས་མཐའ་དག་རྒྱས་པ་དང་། །བསྟན་འཛིན་ཞབས་བརྟན་བཤད་སྒྲུབ་
བསྟན་པ་དར། །འགྲོ་ཀུན་བདེ་སྐྱིད་འཕེལ་བར་བྱིན་གྱིས་རློབས། །ཚེ་ཡི་མཐར་
ཡང་བཅོམ་ལྡན་སྲས་བཅས་ཀྱིས། །དག་པའི་ཞིང་དུ་མངོན་སུམ་འཁྲིད་པ་དང་།།
མྱུར་དུ་བྱང་ཆུབ་སྙིང་པོར་ལུང་བསྟན་ནས། །དོན་གཉིས་ལྷུན་གྱིས་གྲུབ་པར་
མཛད་ དུ་ གསོལ། །ཅེས་ཕྱག་དང་བཅས་ཏེ་ལན་ཇི་ལྟར་རིགས་པ་དང་། སྤྲོ་ན་གཟུངས་རིང་ཐུང་གང་
འོས་བཟླས་མཐར། རྟེན་ཡོད་ན་ནོངས་བཤགས། །བརྟན་བཞུགས་སོགས་སྤྱི་ལྟར་དང་། མེད་ན། མཆོད་
པའི་ ཡོ་བྱད་མ་ འབྱོར་ ཉམས་ པ་ སོགས། །ནོངས་པ་གང་ མཆིས་ བཟོད་པར་
བཞེས་ ནས་ ཀྱང་། །བཅོམ་ ལྡན་ འཁོར་ བཅས་ རང་ རང་ ཞིང་ ཁམས་ སུ།།
གཤེགས་ཏེ་སླར་ཡང་འབྱོན་པར་མཛད་དུ་གསོལ། །བདག་གཞན་དགེ་བའི་རྩ་
བ་ འདི་ ཡི་ མཐུས། །ཕན་ བདེའི་ འབྱུང་ གནས་ བསྟན་ པ་ འཕེལ་ གྱུར་ ཅིག།
སྡུག་བསྔལ་ཀུན་འབྱུང་མ་ལུས་རབ་སྤངས་ནས། །སྲིད་པའི་རྒྱ་མཚོ་མྱུར་དུ་སྐེམ་
-440-



སྨན་བླའི་མདོ་ཆོག་སྙིང་པོ་ཤིན་ཏུ་བསྡུས་པ་ཕན་བདེའི་དཔལ་སྟེར།
པར་ ཤོག །བདེ་ གཤེགས་ བརྒྱད་ དང༌ དེས་ གསུང་ དམ་ པའི་ ཆོས། །དེ་ འཛིན་
འཕགས་པའི་དགེ་འདུན་བཅས་པ་ལ། །རྨད་བྱུང་དགེ་མཚན་ཇི་སྙེད་མཆིས་པ་
དེས། །སྲིད་ཞིའི་ལེགས་ཚོགས་རྒྱས་པའི་བཀྲ་ཤིས་ཤོག །ཅེས་བསྔོ་སྨོན་ཤིས་བརྗོད་ཇི་
ལྟར་རིགས་པར་བྱའོ། །ཞེས་པའང་ཀུན་མཁྱེན་བོ་དོང་པ་ཆེན་པོའི་རིང་ལུགས་འཛིན་པའི་རབ་འབྱམས་སྨྲ་
བ་ངག་དབང་བསྟན་འཛིན་གྱིས་ལྷ་རྫས་ཀྱི་མེ་ཏོག་དང་བཅས་ཏེ་གསུང་གིས་བསྐུལ་བའི་ངོར། སྙོམ་ལས་པ་
འཇམ་དབྱངས་མཁྱེན་བརྩེའི་དབང་པོས་དཔལ་ལྡན་བསམ་འགྲུབ་ཆོས་ལྡིངས་ཀྱི་ཆོས་གྲྭར་སྦྱར་བའི་དགེ་
བས་འགྲོ་ཀུན་དོན་གཉིས་ཡིད་བཞིན་དུ་འགྲུབ་པའི་རྒྱུར་གྱུར་ཅིག། །།
སྨན་བླའི་གཟུངས་རིང་ནི། ཏདྱ་ཐཱ། གྷུ་མེ་གྷུ་མེ། ཨི་མེ་ནི་ མི་ ཧི། མ་ཏི་མ་ཏི།
སཔྟ་ཏ་ཐཱ་ག་ཏ་ས་མ་རྒྱུ་དྷིཊྛིཏེ། ཨ་ཏི་མ་ཏེ། པཱ་ལེ། པཱ་པཾ་ཤོ་དྷ་ནི། སརྦ་པཱ་པཾ་ནཱ་
ཤ་ཡ། མ་མ་བུདྡྷ། བུདྷོཏྟ་མེ། ཨུ་མེ་ཀུ་མེ། བུདྡྷ་ཀྵེ་ཏྲ་པ་རི་ཤོ་དྷ་ནི། དྷ་མེ་ནི་དྷ་
མེ། མེ་རུ་མེ་རུ། མེ་རུ་ཤི་ཁ་རེ། སརྦ་ཨ་ཀཱ་ལ་མྲ་སྐྱུ་ནི་བཱ་ར་ཎི། བུདྡྷེ་སུ་བུདྡྷེ་བུདྡྷ་
དྷིཥྛ་ན། རཀྟནུ་མེ། སརྦ་དེ་བཱ་ས་མེ་ཨ་ས་མེ་ས་མ་ནཱ་ཧ་རནུ་མེ། སརྦ་བུདྡྷ་བོ་དྷི་
སཏྭཱ་ནཾ། ཤ་མེ་ཤ་མེ། པྲ་ཤ་མདྷུ་མེ། སརྦ་ཨིཁྱུ་པ་དྲ་བ་བྱཱ་དྷ་ཡ། པཱུ་ར་ཎི་པཱུ་ར་ཎི།
པཱུ་ར་ཡ་མེ། སརྦ་ཨཱ་ཀཱ་ཤཱ་ཡ་བཻཌཱུརྱ་པྲ་ཏི་བྷཱ་སེ། སརྦ་པཱ་པཾ་ཀྵ་ཡཾ་ཀ་རི་སྭཱ་ཧཱ།
གཟུངས་ཐུང་ནི། ཏདྱ་ཐཱ། བྷེ་ཥ་ཛུ་བྷེ་ཥ་ཛུ་མ་ཧཱ་བྷེ་ཥ་ཛེ་རཱ་ཛ་ས་མུངྒ་ཏེ་སྭཱ་ཧཱ།། །།
-441-



༄༅། །སྨན་བླའི་མདོ་ཆོག་བསྡུས་པ་བདུད་རྩིའི་
བུམ་བཟང་ཞེས་བྱ་བ་
བཞུགས་སོ། །
འཇུ་མི་ཕམ་གྱིས་མཛད་པ།
ན་མོ་གུ་རུ་མཉྫ་གྷོ་ཥཱ་ཡ། གང་གི་མཚན་ཙམ་ཐོས་པས་སྲིད་འགྲོ་ཡི། །
སྡུག་བསྔལ་རྒྱུ་དང་བཅས་པ་རབ་སྤངས་ནས། །བླ་མེད་བྱང་ཆུབ་མཆོག་ཏུ་འདྲེན་
མཛད་པ། །ཤཱཀྱའི་ཏོག་བཅས་བདེ་གཤེགས་བདུན་ལ་འདུད། །བདེ་གཤེགས་
བདུན་ གྱི་ སྨོན་ལམ་བསྟན་ པའི་ མདོ། །ཆོ་ གར་ ལེགས་མཛད་ མཁན་ཆེན་ཞི་
འཚོའི་ གཞུང་། །གང་ ལས་ སྙིང་ པོར་དྲིལ་ཏེ་འཇུག་བདེའི་ ཕྱིར། །གསལ་བའི་
ངག་གིས་ཚིགས་སུ་བཅད་པ་བསྡེབས། །འདིར་བདེ་གཤེགས་བདུན་གྱི་སྨོན་ལམ་གྱི་ཁྱད་པར་
རྒྱས་པའི་མདོ་ཆོག་ཉམས་སུ་ལེན་པར་འདོད་པས། རབ་གསོ་སྦྱོང་ལ་གནས་པས་ཁྲུས་དང་གཙང་སྦྲ་དང་
ལྡན་པར་བྱས་ནས་གནས་ཁང་བྱི་དོར་བྱས་ཏེ་མེ་ཏོག་དང་སྤོས་བཀྲམ་པའི་སྟེགས་བུར་བདེ་གཤེགས་བརྒྱད་
ཀྱི་སྣང་བརྙན་དང༌། སྨན་མདོའི་གླེགས་བམ་གྱི་མདུན་དུའམ། ཡང་ན་གཞལ་ཡས་ཁང་གི་ཐིག་བཏབ་ལ་
དེར་ལྷ་གནས་སུ་ཚོམ་བུ་འགོད་པའམ། མཎྜལ་ལ་ཚོམ་བུ་རྒྱས་བསྡུས་ཅི་འོས་སུ་བཀོད་པ་ལྷ་གནས་ཀྱི་
གདན་ས་འཛིན་པ་ཙམ་དུ་བྱས་པའི་མདུན་དུ། མཆོད་པའི་གཙོ་བོ་མར་མེ་དང་སྣ་ཚོགས་པའི་མདོག་ཅན་གྱི་
བ་དན་ཞེ་དགུའི་བར་དང་། རྒྱས་པར་དེ་སྟེང་ལྷ་གྲངས་མཉམ་པ་སོགས་ཅི་འབྱོར་པར་བཤམས། གཞན་
ཡང་ཉེར་སྤྱོད་རོལ་མོ་གདུགས་རྒྱལ་མཚན་ན་བཟའ་རིན་ཆེན་བདུན་རྫས་རྟགས་བརྒྱད་སོགས་དངོས་འབྱོར་
- 442 -



སྨན་བླའི་མདོ་ཆོག་བསྡུས་པ་བདུད་རྩིའི་བུམ་བཟང་།
གྱི་མཆོད་པ་ཡིད་དུ་འོང་བས་བསྐོར། བུམ་ཁྲུས་འདོད་པས་དྲི་བཟང་གིས་བཀང་བའི་བུམ་པ་ཆས་ལྡན་དང་།
སྐུ་ཁྲུས་གསོལ་བའི་མེ་ལོང་ན་བཟའ། ཆོས་སྐྱོང་དང་གཞི་བདག་ལ་འབུལ་རྒྱུའི་དཀར་གཏོར་ཟུང་སོགས་
འདུ་བྱའོ། །བསྡུ་ན་དབུས་སུ་སྟོན་པ་དང་སྨན་བླ་སོགས་སངས་རྒྱས་དང་འཇམ་དཔལ་སོགས་བྱང་སེམས་ཀྱི་
སྐུ་རྟེན་དང་སྨན་མདོ་སོགས་ཀྱི་གླེགས་བམ་ཙམ་བཀོད་ནས། དེ་མཐར་ཉེར་སྤྱོད་སོགས་མཆོད་པ་ཅི་འབྱོར་
བས་བསྐོར་ལ་ཐེག་པ་ཆེན་པོའི་སེམས་བསྐྱེད་དང་ལྡན་པས་འཁོད་དེ་ཉམས་ལེན་ལ་འཇུག་པར་བྱའོ། །དེ་
ལ་ཐོག་མར་སྐྱབས་འགྲོ་ནི། སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་
ལ་དགོངས་སུ་གསོལ། བདག་ཅག་དུས་འདི་ནས་བཟུང་སྟེ་ནམ་བྱང་ཆུབ་ཀྱི་སྙིང་
པོ་ལ་མཆིས་ཀྱི་བར་དུ། སངས་རྒྱས་བཅོམ་ལྡན་འདས་ལ་སྐྱབས་སུ་མཆིའོ། །དེ་
བཞིན་གཤེགས་པའི་ཆོས་ཀྱི་སྐུ་ཞི་བ་བླ་ན་མེད་པ་སོ་སོ་རང་གི་རིག་པ་ལ་སྐྱབས་
སུ་མཆིའོ། །ཕྱོགས་བཅུའི་བྱང་ཆུབ་སེམས་དཔའ་ཆེན་པོ་འཕགས་པ་ཕྱིར་མི་
ལྡོག་པའི་དགེ་འདུན་ལ་སྐྱབས་སུ་མཆིའོ། །ལན་གསུམ། སྡིག་པ་བཤགས་པ་ནི།
སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་
གསོལ། བདག་ཅག་གི་དུས་འདི་ནས་བཟུང་སྟེ་ནམ་བྱང་ཆུབ་སྙིང་པོ་ལ་མཆིས་
ཀྱི་བར་དུ། སྐྱེ་བ་ཐོག་མ་དང་ཐ་མ་མ་མཆིས་པའི་འཁོར་བ་ན་འཁོར་བའི་ཚེ།
བདག་གིས་སྡིག་པ་མི་དགེ་བའི་ལས་གང་བགྱིས་པ་དང་། བགྱིད་དུ་བསྩལ་བ་
དང༌། རྗེས་སུ་ཡི་རང་བ་དེ་དག་ཐམས་ཅད་སངས་རྒྱས་དང་བྱང་ཆུབ་སེམས་
དཔའ་ཐམས་ཅད་ཀྱི་སྤྱན་སྔར་སོ་སོར་བཤགས་སོ། །ལན་གསུམ། བདག་འབུལ་བ་ནི།
སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ།
བདག་ཅག་དུས་འདི་ནས་བཟུང་སྟེ་ནམ་བྱང་ཆུབ་ཀྱི་སྙིང་པོ་ལ་མཆིས་ཀྱི་བར་དུ།
སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་བདག་ཉིད་དུས་ཐམས་
-443-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ཅད་དུ་ཡོང་ཡེ་དབུལ་གྱིས། སངས་རྒྱས་དང་བྱང་ཆུབ་སེམས་དཔའ་ཐམས་ཅད་
ཀྱིས་བདག་ལ་ཐུགས་བརྩེ་བའི་སླད་དུ་བདག་བཞེས་སུ་གསོལ། ལན་གསུམ། བྱང་
ཆུབ་ཏུ་སེམས་བསྐྱེད་པ་ནི། སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་
ལ་དགོངས་སུ་གསོལ། བདག་ཅག་གིས་དུས་འདི་ནས་བཟུང་སྟེ་ནམ་བྱང་ཆུབ་
ཀྱི་སྙིང་པོ་ལ་མཆིས་ཀྱི་བར་དུ། དངོས་པོ་ཐམས་ཅད་དང་བྲལ་བ། ཕུང་པོ་དང་
ཁམས་དང་སྐྱེ་མཆེད་དང་གཟུང་བ་དང་འཛིན་པ་རྣམ་པར་སྤངས་པ། ཆོས་བདག་
མེད་པ་མཉམ་པ་ཉིད་ཀྱི་ཕྱིར། རང་གི་སེམས་གདོད་ནས་མ་སྐྱེས་པ་སྟོང་པ་ཉིད་
ཀྱི་ངོ་བོ་ཉིད་དུ། ཇི་ལྟར་སངས་རྒྱས་བཅོམ་ལྡན་འདས་རྣམས་དང་ བྱང་ཆུབ་
སེམས་དཔའ་རྣམས་ཀྱིས་བྱང་ཆུབ་ཏུ་སེམས་བསྐྱེད་པ་དེ་བཞིན་དུ་བདག་གིས་
ཀྱང་བསྐྱེད་དོ། །འདི་ཡན་རྣམ་སྣང་མངོན་བྱང་གི་ཚིག་གོ །མཆན། ལན་གསུམ་བྱས་ཏེ་སྟོང་པ་ཉིད་ལ་
བློ་ཅི་ནུས་སུ་བཞག དེ་ལྟར་མ་རྟོགས་པའི་སེམས་ཅན་ལ་སྙིང་རྗེ་ཆེན་པོ་བསྐྱེད་དེ། སེམས་ ཅན་
ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཐོབ་པར་བྱ། དེའི་ཆེད་དུ་བཅོམ་
ལྡན་འདས་བདེ་བར་གཤེགས་པ་བརྒྱད་ཀྱི་ལྷ་ཚོགས་འཁོར་དང་བཅས་པ་རྣམས་
ལ་ཕྱག་མཆོད་ཐུགས་དམ་བསྐུལ་བ་ལ་སོགས་པའི་ལམ་གྱི་རིམ་པ་ལ་གནས་
པར་ བྱའོ། །ལན་གསུམ་གྱིས་ཀུན་རྫོབ་བྱང་ཆུབ་ཀྱི་སེམས་བསྐྱེད་ནས། སེམས་ཅན་ཐམས་ཅད་
བདེ་ བ་ དང་ སོགས་ཚད་མེད་བཞི་སྒོམ་པ་རྣམས་སྔོན་འགྲོའོ། །དེ་ནས་ཆོ་གའི་དངོས་གཞིའི་དང་པོ་ས་
གཞི་སོགས་བྱིན་གྱིས་བརླབ་པ་ནི། དཀོན་མཆོག་རིན་ཆེན་གསུམ་གྱི་བདེན་པ་དང་། །
སངས་རྒྱས་བྱང་ཆུབ་སེམས་དཔའི་བྱིན་རླབས་དང༌། །ཚོགས་གཉིས་ཡོངས་
རྫོགས་མངའ་ཐང་ཆེན་པོ་དང་། །ཆོས་དབྱིངས་རྣམ་དག་བསམ་མི་ཁྱབ་པའི་
མཐུས། །བདེ་གཤེགས་བདུན་གྱི་མདོ་ལས་གསུངས་པ་བཞིན། །རྒྱལ་བ་སྲས་
-444-



སྨན་བླའི་མདོ་ཆོག་བསྡུས་པ་བདུད་རྩིའི་བུམ་བཟང་།
བཅས་གདན་འཛོམ་དཀྱིལ་འཁོར་དང་། །མཆོད་པའི་ཚོགས་སུ་སྦྱར་བ་འདི་དག་
ཀུན། །སྲས་བཅས་རྒྱལ་བའི་སྨོན་ལམ་ལས་གྲུབ་པའི། །བདེ་བ་ཅན་སོགས་དག་
པའི་ཞིང་རྣམས་བཞིན། །རིན་ཆེན་ས་གཞི་མཉམ་ཡངས་བདེ་འཇམ་གསལ། །མེ་
ཏོག་གཅལ་བཀྲམ་ཙནྡན་དྲི་བསུང་ལྡང་། །གསེར་དངུལ་མུ་ཏིག་བྱེ་མ་གྲམ་བུར་
བརྡལ། །རིན་ཆེན་ཕ་གུས་མཐའ་བསྐོར་ཡིད་འོང་བའི། །མེ་ཏོག་སྣ་ཚོགས་ལྗོན་
ཤིང་ཆུ་མཚོས་བརྒྱན། །གསེར་གྱི་དྲིལ་བུ་མེ་ཏོག་རྒྱན་ཕྲེང་སོགས། །ཕུན་ཚོགས་
ཞིང་ གི་བཀོད་ པས་ བརྒྱན་ གྱུར་ ཅིག །ས་གཞི་བྱིན་བརླབས་སོ། །དབུས་ སུ་ རིན་
ཆེན་བདུན་འབར་གཞལ་མེད་ཁང་། །དཔག་མེད་འཇིག་རྟེན་འགེངས་པའི་འོད་
ཟེར་ཅན། །ཐ་དད་གནས་ཀྱིས་ཕྱེ་བ་མཐའ་ཡས་པར། །ལེགས་གནས་རྒྱ་ཁྱོན་
ཡོངས་སུ་མ་ཆད་ཅིང་། །འཇིག་རྟེན་ལས་འདས་དགེ་རྩ་ལས་བྱུང་བ། །ཀུན་ལས་
བཀོད་འཕགས་རྒྱལ་བའི་ཡེ་ཤེས་འཕྲུལ། །དབང་སྒྱུར་རྣམ་པར་རིག་པའི་མཚན་
ཉིད་ཅན། །ཤིན་ཏུ་རྣམ་དག་དེ་བཞིན་གཤེགས་པའི་གནས། །བྱང་སེམས་
ལྷ་སོགས་འདུས་པ་མཐའ་ཡས་པ། །ཆོས་ཀྱི་དགའ་བས་འགྲོ་ཀུན་དོན་སེམས་
ཤིང་། །བདུད་དང་ཉོན་མོངས་གནོད་བྲལ་དྲན་པ་སོགས། །ཡོན་ཏན་འབྱུང་
གནས་རྣམ་ཐར་སྒོ་ལྡན་པ། །རིན་ཆེན་པདྨའི་རྒྱལ་པོས་བརྟེན་པ་ཡི། །གཞལ་
མེད་ ཁང་མཆོག་ ཆེན་ པོ་ འབྱུང་ གྱུར་ཅིག །ཁང་བཟང་བྱིན་རླབས་སོ། །དེ་དབུས་ རིན་
ཆེན་སེང་ཁྲི་པདྨའི་གདན། །མཛེས་ཤིང་ ཡངས་ པར་ བདེ་ གཤེགས་བརྒྱད་ལ་
སོགས། །རྒྱལ་ བ་ རྒྱལ་ སྲས་ དམ་ ཆོས་ སྲུང་བའི་མགོན། །སོ་སོར་འཚམ་པའི་
གདན་བཟང་འབྱུང་གྱུར་ཅིག །གདན་ཁྲི་བརླབ་པའོ། །ཕྱི་ནང་ཀུན་ཏུ་ལྷ་མིའི་ཡོ་བྱད་
མཆོག །རོལ་མོ་རྒྱན་ཕྲེང་ཞལ་ཟས་ན་བཟའ་སོགས། །སྲས་བཅས་རྒྱལ་བའི་
-445-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
སྨོན་ལམ་ལས་བྱུང་བའི། །ཀུན་བཟང་མཆོད་པའི་སྤྲིན་གྱིས་མཛེས་གྱུར་ཅིག།
མཆོད་པ་བརླབ་པ་སྟེ་བཞི་སྐོར་རོ། །མཆོད་གཟུངས་གསུམ་མམ་བདུན་བརྗོད་ལ་སླར་ཡང་བདེན་པའི་
སྟོབས་ཀྱིས་སྨོན་ལམ་གདབ་པ་ནི། དཀོན་མཆོག་ གསུམ་ གྱི་བདེན་ པ་ དང༌། སངས་རྒྱས་
དང་བྱང་ཆུབ་སེམས་དཔའ་ཐམས་ཅད་ཀྱི་བྱིན་གྱིས་བརླབས་དང་། ཚོགས་
གཉིས་ཡོངས་སུ་རྫོགས་པའི་མངའ་ཐང་ཆེན་པོ་དང་། ཆོས་ཀྱི་དབྱིངས་རྣམ་པར་
དག་ཅིང་བསམ་གྱིས་མི་ཁྱབ་པའི་སྟོབས་ཀྱིས་ཇི་ལྟར་སྨོན་པ་དེ་དེ་བཞིན་དུ་
འགྲུབ་ཅིང་། འཕགས་པ་ཐམས་ཅད་ཀྱང་གདན་འཛོམས་ནས་དེ་བཞིན་དུ་བྱིན་
གྱིས་བརླབས་ཤིང་བཞེས་ཏེ་ལོངས་སྤྱོད་པར་གྱུར་ཅིག ཅེས་བྱའོ། །དེ་ནས་སྤྱན་འདྲེན་པ་
ནི། བདག་ཅག་སྙིགས་མའི་འགྲོ་བ་མགོན་མེད་ལ། །ཐུགས་རྗེས་ལྷག་པར་
དགོངས་ཏེ་ཞིང་མཆོག་ནས། །བདེ་གཤེགས་བདུན་དང་ཤཱཀྱའི་རྒྱལ་པོ་སོགས། །
རྒྱལ་བ་རྒྱ་མཚོ་རྒྱལ་སྲས་ཚོགས་དང་བཅས། །དམ་ཆོས་སྲུང་མཛད་འཇིག་རྟེན་
སྐྱོང་བ་རྣམས། །མགོན་སྐྱབས་དཔུང་གཉེན་སླད་དུ་སྤྱན་འདྲེན་ན། །ཡངས་པ་
ཅན་དུ་བདེ་བར་གཤེགས་པ་ཡིས། །མདོ་ཆོག་འདི་ཉིད་གསུངས་པའི་དུས་བཞིན་
དུ། །དེང་འདིར་མཆོད་ཚོགས་སྦྱར་བའི་དཀྱིལ་འཁོར་འདིར། །རྫུ་ འཕྲུལ་
ཐུགས་རྗེའི་སྟོབས་ཀྱིས་གཤེགས་ནས་ཀྱང་། །གདན་འཛོམ་མཛད་ཅིང་བདག་
སོགས་སེམས་ཅན་རྣམས། །ཐུགས་རྗེ་ཆེན་པོས་བྱིན་གྱིས་བརླབ་པར་མཛོད། །
གཤེགས་བྱོན་སྐྱེ་བྲི་མེད་པའི་སྐུ། །ཇི་ལྟར་སྨོན་བཞིན་ཡོད་པ་ལྟར། །དཀར་པོ་
འཆར་བའི་ཚུལ་བཞིན་དུ། །འཇིག་རྟེན་སྐྱབས་སུ་གཤེགས་སུ་ གསོལ། །བདེ་
བར་གཤེགས་སོ་བཅོམ་ལྡན་འདས། །བདག་ཅག་བསོད་ནམས་སྐལ་བར་ལྡན།།
བདག་གིས་ཕུལ་བའི་མཆོད་ཡོན་འདི། །བཞེས་ནས་བདག་ལ་དགྱེས་པར་
-446-



སྨན་བླའི་མདོ་ཆོག་བསྡུས་པ་བདུད་རྩིའི་བུམ་བཟང་།
མཛོད། ཁྱོད་ཀྱི་རང་བཞིན་ཡོངས་དག་པས། །སྲེད་སོགས་འཆིང་བ་མི་མངའ་
ཡང་། །བདག་ཅག་སྒྲིབ་པ་སྦྱང་སླད་དུ། །གཙང་མ་ཆབ་ཀྱིས་སྐུ་ཁྲུས་གསོལ། །
སྲབ་འཇམ་ཡང་བ་ལྷ་ཡི་གོས། །མི་ཕྱེད་རྡོ་རྗེའི་སྐུ་བརྙེས་ལ། །མི་ཕྱེད་དད་པས་
བདག་འབུལ་ན། །བདག་ཀྱང་རྡོ་རྗེའི་སྐུ་ཐོབ་ཤོག །གཙང་དང་གདན་ཁྲི་ཡངས་
པ་ལ། །ཐོགས་དང་དོག་པ་མེད་པའི་སྐུ། །མཉམ་ཉིད་ཚུལ་གྱིས་འདིར་བཞུགས་
ལ༑ ༑བདེ་བར་སྦྱར་བ་བཞེས་སུ་གསོལ། །དེ་ལྟར་སོ་སོའི་ཞིང་ཁམས་ནས་རྫུ་
འཕྲུལ་གྱིས་ནམ་མཁའ་ལ་གཤེགས་ཏེ། གཞལ་མེད་ཁང་གི་དབུས་སུ་སེང་གེའི་
ཁྲི་ཆེན་པོ་བརྒྱད་ལ་དེ་བཞིན་གཤེགས་པ་བརྒྱད་བཞུགས། ཆོས་པོ་ཏི་ཡང་
བཞུགས། བར་གྱི་སྣམ་བུ་ལ་བྱང་ཆུབ་སེམས་དཔའ་གླེང་གཞི་ལས་བྱུང་བ་
སོགས་བྱང་ཆུབ་སེམས་དཔའ་དཔག་ཏུ་མེད་པའི་ཚོགས་གདན་བཤམས་པ་ལ་
བཞུགས། དེའི་མདུན་དུ་འཇམ་དཔལ་དང་སྐྱབས་གྲོལ་དང་ཕྱག་ན་རྡོ་རྗེ་
གསུམ་གདན་འཛོམ་པས་སྔོན་གྱི་ཐུགས་དམ་བསྐུལ་ཞིང་འཕྲིན་ལས་མཛད་པར་
བཞུགས། གསུམ་པ་ལ་གཡས་གྲལ་དུ་ཚངས་པ་བརྒྱ་བྱིན་དང་། གཡོན་གྲལ་དུ་
གནོད་སྦྱིན་གྱི་སྡེ་དཔོན་བཅུ་གཉིས་དང་། སྒོ་བཞིར་རྒྱལ་པོ་ཆེན་པོ་བཞི་རྣམས་
རང་རང་གི་གདན་ལ་བཞུགས་ཏེ་དམ་བཅས་སྒྲུབ་པར་བསམ་མོ། །དེ་ལྟར་བཞུགས་པ་ལ་
ཕྱག་སོགས་མཆོད་པ་འབུལ་བར་བྱ་སྟེ། སྟོན་པ་མཉམ་མེད་ཤཱཀྱའི་རྒྱལ་པོ་དང་། །ཆོས་ཀྱི་
རྒྱལ་བུ་འཇམ་དཔལ་གཞོན་ནུའི་ཞབས། །བཀའ་དྲིན་མཚུངས་མེད་མཁན་ཆེན་
ཞི་འཚོ་སོགས། །དངོས་བརྒྱུད་བླ་མ་རྣམས་ལ་ཕྱག་འཚལ་ལོ། །ཉམ་ཐག་འགྲོ་
རྣམས་སྒྲོལ་བའི་ཐུགས་རྗེ་ཅན། །བདེ་གཤེགས་བདུན་དང་ཐུབ་དབང་དམ་པའི་
ཆོས། །འཇམ་དཔལ་སྐྱབས་གྲོལ་གསང་བདག་ཚངས་དབང་དང༌། །རྒྱལ་ཆེན་
-447-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
གནོད་སྦྱིན་རྣམས་ལ་ཕྱག་འཚལ་ལོ། །བདེ་གཤེགས་སྲས་བཅས་བཞུགས་པའི་
ཕྱོགས་དེ་དང༌། །ཉན་ཐོས་རང་རྒྱལ་སློབ་དང་མི་སློབ་སྡེ། །སྐུ་གཟུགས་གླེགས་
བམ་མཆོད་རྟེན་ལ་སོགས་པ། །ཕྱག་བྱར་འོས་པ་ཀུན་ལ་ཕྱག་འཚལ་ལོ། །
མཁའ་ཁྱབ་ཞིང་གི་རྒྱལ་བ་སྲས་བཅས་ལ། །ཡོན་ཏན་ཞིང་དུ་ལྷག་པར་མོས་པའི་
བློས། །འགྲོ་ཀུན་ཞིང་རྡུལ་གྲངས་སྙེད་ལུས་སྤྲུལ་ནས། །སངས་རྒྱས་ཞིང་མཐར་
རྟག་ཏུ་ གུས་ ཕྱག་ འཚལ། །ཇི་ སྙེད་ སུ་ དག་ སོགས་ཡན་ལག་བདུན་པ་བྱ། བཅོམ་ལྡན་
གདན་འཛོམ་ཆེན་པོ་དགོངས་སུ་གསོལ། །ལྔ་བརྒྱ་ཐ་མའི་སེམས་ཅན་སྐྱོབ་པའི་
སླད། །བདེ་གཤེགས་སྲས་བཅས་འཇིག་རྟེན་སྐྱོང་རྣམས་ཀྱིས། །བདེན་པའི་སྨོན་
ལམ་ཞལ་བཞེས་དམ་བཅའ་ཡིས། །དུས་མཐར་ཆོས་ལྟར་བཅོས་པ་འབྱུང་བ་ན།།
སྣ་ཚོགས་ལས་ཀྱིས་བསྒྲིབས་པའི་སེམས་ཅན་རྣམས། །མྱ་ངན་སྡུག་བསྔལ་ནད་
མང་ཕོངས་གྱུར་ཚེ། །སྐྱོབ་པར་འགྱུར་ཞེས་བདེན་གསུང་ཚད་མའི་དོན། །མདོ་
ལས་ཇི་ལྟར་འབྱུང་བ་དེ་བཞིན་དུ། །བདག་ཅག་མདོ་སྡེའི་ཆོ་ག་བགྱིད་
རྣམས་ལ། །བདེན་པའི་བྱིན་རླབས་མངོན་སུམ་བསྩལ་ནས་ཀྱང་། །བསྟན་
འགྲོའི་ཕན་བདེ་འཕེལ་བར་མཛད་དུ་གསོལ། །ཞེས་སྤྱི་དང་། བྱེ་བྲག་ཏུ་སངས་རྒྱས་བརྒྱད་
ལ་ཕྱག་མཆོད་ཕུལ་བ་སོགས་ནི། བཅོམ་ ལྡན་ འདས་ དེ་ བཞིན་ གཤེགས་ པ་ དགྲ་ བཅོམ་
ཡང་དག་པར་རྫོགས་པའི་སངས་རྒྱས་མཚན་ལེགས་པར་ཡོངས་བསྒྲགས་དཔལ་
གྱི་རྒྱལ་པོ་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །ཞེས་པ་ལན་བདུན་མ་
མཐར་བྱས་པ་ཅི་རིགས་པར་དད་པའི་སེམས་ཀྱིས་རྩེ་གཅིག་ཏུ་བརྗོད་ནས། གསེར་ གྱི་ མདོག་ ཅན་
སྐྱབས་སྦྱིན་ཕྱག་རྒྱ་ཅན། །སྨོན་ལམ་བརྒྱུད་གྲུབ་ཚོགས་གཉིས་དཔལ་གྱིས་
བརྗིད། །གཞན་གྱིས་མི་ཐུབ་ཞིང་གི་དཔལ་གྱུར་པ། །མཚན་ལེགས་ཡོངས་
E
-448-



，
སྨན་བླའི་མདོ་ཆོག་བསྡུས་པ་བདུད་རྩིའི་བུམ་བཟང་།
བསྒྲགས་དཔལ་ལ་ཕྱག་འཚལ་ལོ། །མཚན་གྱི་མེ་ཏོག་རྒྱས་ཤིང་དག་པ་ལ། །
དཔེ་བྱད་བཟང་པོའི་འབྲུ་ཆགས་མཛེས་པའི་སྐུ། །གང་གིས་མཐོང་ཐོས་དྲན་པས་
དཔལ་གྱུར་པའི། །མཚན་ལེགས་ཡོངས་བསྒྲགས་དཔལ་ ལ་ ཕྱག་ འཚལ་ ལོ། །
དེང་འདིར་འཕགས་ཚོགས་དེ་དག་ཐམས་ཅད་ལ། །མཆོད་ཡོན་བྱུག་པ་མེ་ཏོག་
བདུག་སྤོས་དང་། །མར་མེ་ཞལ་ཟས་སིལ་སྙན་རོལ་མོའི་ཚོགས། །གདུགས་དང་
མཛེས་པའི་བ་དན་ལ་སོགས་པ། །དངོས་སུ་ཇི་ལྟར་འབྱོར་པའི་མཆོད་པ་དང་། །
ཕྱོགས་བཅུར་བདག་པོས་ཡོངས་སུ་མ་བཟུང་བའི། །ལྷ་མིའི་ཡོ་བྱད་ཕུན་སུམ་
ཚོགས་ཀུན་དང༌། །གཟུངས་དང་རིག་པའི་མཐུ་དང་མོས་སྟོབས་ཀྱིས། །བསྐྱེད་
པའི་མཆོད་སྤྲིན་བཟང་པོ་སྤྱོད་པ་ཡི། །སྨོན་ལམ་ལས་བྱུང་རྒྱ་མཚོ་ཐམས་
ཅད་པ། །ཀུན་ཏུ་བཟང་པོའི་མཆོད་པའི་སྤྲིན་ཕུང་གིས། །ནམ་མཁའི་མཐའ་ཀླས་
རྒྱས་པར་བཀང་སྟེ་འབུལ། །བདག་གིས་ཐོག་མེད་དུས་ནས་ད་ལྟའི་བར། །ཉོན་
མོངས་དབང་གིས་བགྱི་འོས་མ་བགྱིས་ཤིང་། །མི་འོས་ལས་བགྱིས་སྡིག་ལྟུང་ཅི་
བསགས་པ། །གནོང་ཞིང་འགྱོད་པས་ཡང་དག་བཤགས་པར་བགྱི། །འཕགས་
དང་སོ་སོའི་སྐྱེ་བོའི་དགེ་བ་ནི། །དུས་གསུམ་བསགས་ལ་རྗེས་སུ་ཡི་རང་ངོ༌། །
ཕྱོགས་བཅུར་བཞུགས་པའི་རྒྱལ་བ་ཐམས་ཅད་ལ། །ཆོས་འཁོར་བླ་ན་མེད་པ་
བསྐོར་བར་བསྐུལ། །འཇིག་རྟེན་སྒྲོན་མེ་མྱ་ངན་འདའ་བཞེད་པ། །དེ་ཀུན་མྱ་ངན་
མི་འདའ་བཞུགས་གསོལ་འདེབས། །འདིས་མཚོན་དགེ་ཀུན་བདག་གཞན་མ་
ལུས་པས། །བླ་མེད་བྱང་ཆུབ་མངོན་བྱེད་རྒྱུར་བསྔོའོ། །རྒྱལ་བ་མཆོག་གི་སྨོན་
ལམ་ཡེ་ཤེས་མཐུ། །བདེན་པའི་གསུང་གིས་བསྔགས་པ་ཇི་བཞིན་དུ། །གུས་པའི་
ཡིད་ཀྱིས་རྗེས་སུ་དྲན་བྱས་ཏེ། །མཚན་ནས་བརྗོད་ཅིང་ཕྱག་མཆོད་ཕུལ་བའི་
-449-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
མཐུས། །བཅོམ་ལྡན་མཚན་ལེགས་ཡོངས་བསྒྲགས་རྒྱལ་པོ་ཡིས། །སྔོན་ཚེ་སྨོན་
ལམ་རྣམ་བརྒྱད་བཏབ་པའི་འབྲས། །དཔག་མེད་མཁྱེན་བརྩེ་ནུས་མཐུའི་བྱིན་
རླབས་ཀྱིས། །དེང་འདིར་བདག་སོགས་འགྲོ་བས་ལོངས་སྤྱོད་ཤོག །གང་མཚན་
ཐོས་པས་བྱང་ཆུབ་སྙིང་པོའི་བར། །སྣ་ཚོགས་ནད་དང་རིམས་དང་གཤེད་བྱེད་
དང་། །བྱད་དང་རོ་ལངས་འཇིགས་པས་གཙེས་པ་དང་། །སྡིག་པ་ཅན་གྱི་གདོན་
རྣམས་ཞི་གྱུར་ཅིག །འོན་ལོང་སྨྱོན་པ་ཤ་བཀྲ་ཅན་དང་ནི། །ནད་ཚབས་ཆེན་
པོས་བཏབ་པ་དེ་དག་ཀྱང་། །བྱང་ཆུབ་བར་དུ་དབང་པོ་ཀུན་ཚང་ཞིང་། །ནད་
དང་སྡུག་བསྔལ་ཐམས་ཅད་རྒྱུན་ཆད་གྱུར། །དུག་གསུམ་གྱིས་བསྒྲིབས་ཆོས་
སྤངས་མཚམས་མེད་སོགས། །མི་དགེའི་ལས་ཀྱིས་ངན་སོང་འགྲོ་རྣམས་ཀྱང་། །
ལས་ཀྱི་སྒྲིབ་ཟད་ངན་སོང་རྒྱུན་ཆད་དེ། །བྱང་ཆུབ་བར་དུ་ལྷ་མིའི་བདེ་མྱོང་ཤོག།
གང་དག་ཟས་སྐོམ་གོས་ལ་སོགས་པ་ཡིས། །དབུལ་བར་གྱུར་པའི་སྡུག་བསྔལ་
ལྡན་རྣམས་ཀྱང་། །བྱང་ཆུབ་བར་དུ་དབྱིག་དང་གོས་སོགས་ཀྱི། །ཡོ་བྱད་འདོད་
དགུ་འཕེལ་བས་འབྱོར་གྱུར་ཅིག །བཅིང་དང་བརྡེག་དང་གོ་རང་གཞུག་པ་དང༌།།
མཚོན་ཆའི་ཚོགས་ཀྱིས་ལུས་ལ་གཟིར་རྣམས་ཀྱང་། །བྱང་ཆུབ་བར་དུ་བརྡེག་
དང་འཆིང་སོགས་ཀྱི། །ལུས་ཀྱི་གདུང་བ་ཐམས་ཅད་བྲལ་གྱུར་ཅིག །མགོན་
མེད་ལུས་ལ་གདུང་བའི་མེ་འབར་བ། །སྟག་སེང་དོམ་དྲེད་སྦྲུལ་གྱི་འཇིགས་པ་
རྣམས། །བྱང་ཆུབ་བར་དུ་སྟག་སོགས་བྱམས་ལྡན་ཞིང་། །འཇིགས་མེད་ཞི་བའི་
གནས་ལ་གནས་གྱུར་ཅིག །སེམས་ཅན་གང་དག་ཕན་ཚུན་འཐབ་པ་དང༌། །རྩོད་
དང་འགྱེད་དང་འཁྲུགས་པས་སྐྲག་པ་རྣམས། །བྱང་ཆུབ་བར་དུ་འཐབ་སོགས་མི་
འབྱུང་བར། །ཕན་ཚུན་བྱམས་པའི་སེམས་ལ་གནས་གྱུར་ཅིག །གང་དག་ཆུ་དང་
-450-



སྨན་བླའི་མདོ་ཆོག་བསྡུས་པ་བདུད་རྩིའི་བུམ་བཟང༌།
ཆུ་ཀླུང་རྒྱ་མཚོའི་ནང་། །གླིང་དུ་མ་ཕྱིན་འཇིགས་པས་མནར་བ་རྣམས། །བྱང་
ཆུབ་བར་དུ་ཆུ་ཡི་འཇིགས་པ་ལས། །དབུགས་འབྱིན་བདེ་བར་བརྒལ་བ་ཉིད་
གྱུར་ཅིག །འདི་ནས་ཤི་འཕོས་གྱུར་ཚེ་སངས་རྒྱས་ཀྱི། །ཞིང་དེར་བརྫུས་སྐྱེས་
གཟུངས་སོགས་ཡོན་ཏན་རྫོགས། །མཚན་ལེགས་ ཡོངས་བསྒྲགས་ ལ་ སོགས་
རྒྱལ་ཀུན་ལས། །བཀའ་ལུང་ནོད་ཅིང་མཉེས་པར་བྱེད་གྱུར་ཅིག ། །
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་རིན་པོ་ཆེ་དང་ཟླ་བ་དང་པདྨས་རབ་ཏུ་བརྒྱན་པ་མཁས་
པ་གཟི་བརྗིད་སྒྲ་དབྱངས་ཀྱི་རྒྱལ་པོ་ལ་ཕྱག་འཚལ་ལོ། །མཆོད་དོ་སྐྱབས་སུ་
མཆིའོ། །ལན་བདུན་སོགས་བརྗོད། སྐུ་མདོག་སེར་པོ་མཆོག་སྦྱིན་ཕྱག་རྒྱ་ཅན། །སྨོན་
ལམ་བརྒྱད་གྲུབ་ཚོགས་གཉིས་དཔལ་གྱིས་བརྗིད། །རིན་ཆེན་ལྡན་པའི་ཞིང་གི་
དཔལ་གྱུར་པ། །རིན་ཆེན་ཟླ་བའི་ཞབས་ལ་ཕྱག་འཚལ་ལོ། །རིན་ཆེན་ཟླ་དང་
པདྨས་རབ་བརྒྱན་ཅིང་། །ཤེས་བྱ་ཀུན་ལ་མཁས་ཤིང་མཁྱེན་པ་རྒྱས། །རྒྱ་
མཚོ་ལྟ་བུར་ཟབ་པའི་གསུང་མངའ་བ། །སྒྲ་དབྱངས་རྒྱལ་པོའི་ཞབས་ལ་ཕྱག་
འཚལ་ ལོ། །དེང་འདིར་འཕགས་ཚོགས་ སོགས་གོང་བཞིན་དང༌། རྒྱལ་བ་མཆོག་
གི་སྨོན་ལམ་ཡེ་ཤེས་མཐུ། །བདེན་པའི་གསུང་གིས་བསྔགས་པ་ཇི་བཞིན་དུ། །
གུས་པའི་ཡིད་ཀྱིས་ རྗེས་སུ་དྲན་བྱས་ཏེ། །མཚན་ནས་བརྗོད་ཅིང་ཕྱག་མཆོད་
ཕུལ་བའི་མཐུས། །བཅོམ་ལྡན་གཟི་བརྗིད་སྒྲ་དབྱངས་རྒྱལ་པོ་ཡིས། །སྔོན་ཚེ་
སྨོན་ལམ་རྣམ་བརྒྱད་བཏབ་པའི་འབྲས། །དཔག་མེད་མཁྱེན་བརྩེ་ནུས་མཐུའི་
བྱིན་རླབས་ཀྱིས། །དེང་འདིར་བདག་སོགས་འགྲོ་བས་ལོངས་སྤྱོད་ཤོག །ཞིང་
ལས་ཚོང་སོགས་གཡེང་བ་སྣ་ཚོགས་ཀྱིས། །དགེ་བའི་སེམས་བྲལ་འཁོར་བར་
-451-



-
--
མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
སྡུག་བསྔལ་རྣམས། །བྱང་ཆུབ་མཆོག་བར་ལོངས་སྤྱོད་ཕུན་ཚོགས་ཤིང་། །བྱང་
སེམས་དགེ་འཕེལ་འཁོར་བའི་གདུང་བྲལ་ཤོག །སྐྱེ་གནས་བཞི་བསྡུས་ཚ་གྲང་
བཀྲེས་སྐོམ་གྱིས། །གདུང་རྣམས་སྒྲིབ་ཟད་སྐྱེ་བའི་ཐ་མར་གྱུར། །བྱང་ཆུབ་བར་
དུ་སྐྱེ་བའི་སྡུག་བསྔལ་ལས། །ཐར་ཞིང་ལྷ་ཡི་བདེ་བ་མྱོང་གྱུར་ཅིག །ཉོན་མོངས་
མང་ལྡན་བཙའ་བའི་གདུང་སོགས་ཀྱིས། །སྐྱེ་བའི་གནས་ཀྱིས་སྐྱོ་བའི་བུད་མེད་
རྣམས། །སྡུག་བསྔལ་རྒྱུན་ཆད་སྐྱེ་བའི་ཐ་མར་གྱུར། །བྱང་ཆུབ་བར་དུ་སྐྱེས་པ་
ཉིད་ཐོབ་ཤོག །འཆི་དང་དགྲ་དང་དགོན་པས་གཙེས་པ་དང་། །ཕ་མ་བཤེས་
སོགས་ཉེ་དུའི་མྱ་ངན་གྱིས། །མནར་རྣམས་བྱང་ཆུབ་སྙིང་པོའི་བར་དུ་ཡང་།།
མྱ་ངན་སྡུག་བསྔལ་ཐམས་ཅད་བྲལ་གྱུར་ཅིག །སྣ་ཚོགས་ལས་མཐའ་སྤྱོད་ཅིང་
མུན་པར་རྒྱུ། །གདོན་གྱིས་གཙེས་རྣམས་བྱང་ཆུབ་སྙིང་པོའི་བར། །མུན་པ་དང་
བྲལ་གདོན་རྣམས་བྱམས་པས་གནས། །སྣ་ཚོགས་མཆོད་དང་རིམ་གྲོར་བརྩོན་
གྱུར་ཅིག །དམན་པར་མོས་ཤིང་ཤེས་རབ་དྲན་པ་ཉམས། །དགེ་བའི་སེམས་
བྲལ་མཆོག་གསུམ་བརྗེད་རྣམས་ཀྱང་། །བྱང་ཆུབ་བར་དུ་ཏིང་འཛིན་གཟུངས་
སོགས་གྲུབ། །ཤེས་རབ་ཆེན་པོས་དགེ་ཆོས་སྤེལ་གྱུར་ཅིག །ཐེག་པ་དམན་པར་
མོས་ཤིང་བླ་མེད་ཀྱི། །ས་ལ་རྒྱབ་ཀྱིས་ཕྱོགས་རྣམས་བྱང་ཆུབ་བར། །ཉན་རང་
སེམས་བྲལ་བྱང་ཆུབ་སེམས་ལྡན་ཞིང་། །བྱང་ཆུབ་མཆོག་ལས་ཕྱིར་མི་ལྡོག་གྱུར་
ཅིག །ཟད་པའི་བསྐལ་བར་འཛམ་བུའི་གླིང་ཀུན་ཏུ། །འབར་བས་འཁྲུགས་
ཏེ་སྐྱབས་མེད་སྡུག་བསྔལ་རྣམས། །མྱ་ངན་ཀུན་བྲལ་བསིལ་བའི་དངོས་པོ་
ཐོབ། །རྒྱལ་བའི་ཞབས་དྲུང་བརྫུས་ཏེ་སྐྱེ་གྱུར་ཅིག །འདི་ནས་ཤི་འཕོས་
གྱུར་ཚེ་སངས་རྒྱས་ཀྱི། །ཞིང་དེར་བརྫུས་སྐྱེས་གཟུངས་སོགས་ཡོན་ཏན་
-452-



སྨན་བླའི་མདོ་ཆོག་བསྡུས་པ་བདུད་རྩིའི་བུམ་བཟང་།
རྫོགས། །སྒྲ་དབྱངས་རྒྱལ་པོ་ལ་སོགས་རྒྱལ་ཀུན་ལས། །བཀའ་ལུང་ནོད་
ཅིང་མཉེས་པར་བྱེད་གྱུར་ཅིག །
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་གསེར་བཟང་དྲི་མེད་རིན་ཆེན་སྣང་བ་བརྟུལ་ཞུགས་གྲུབ་
པ་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། ། བདུན་སོགས་བརྗོད། འཛམ་
བུའི་ གསེར་འདྲ་ཆོས་སྟོན་ཕྱག་རྒྱ་ཅན། །སྨོན་ལམ་བཞི་གྲུབ་ཚོགས་ གཉིས་
དཔལ་གྱིས་བརྗིད། །སྤོས་ཀྱིས་ཡོངས་གང་ཞིང་གི་དཔལ་གྱུར་པ། །གསེར་
བཟང་དྲི་མེད་སྣང་ལ་ཕྱག་འཚལ་ལོ། །འཛམ་བུ་ཆུ་བོའི་གསེར་ལྟར་ལྷང་ངེ་བ། །
ཉི་མ་སྟོང་བས་ལྷག་པའི་གཟི་བརྗིད་འབར། །དྲི་མེད་གསེར་གྱི་མཆོད་སྡོང་ལྟ་
བུའི་སྐུ། །གསེར་བཟང་དྲི་མེད་སྣང་ལ་ཕྱག་འཚལ་ལོ། །དེང་འདིར་འཕགས་
ཚོགས་སོགས་དང་། རྒྱལ་བ་མཆོག་གི་སྨོན་ལམ་ཡེ་ཤེས་མཐུ། །བདེན་པའི་གསུང་
གིས་བསྔགས་པ་ཇི་བཞིན་དུ། །གུས་པའི་ཡིད་ཀྱི་རྗེས་སུ་དྲན་བྱས་ཏེ། །མཚན་
ནས་བརྗོད་ཅིང་ཕྱག་མཆོད་ཕུལ་བའི་མཐུས། །བཅོམ་ལྡན་གསེར་བཟང་དྲི་མེད་
སྣང་བ་ཡིས། །སྔོན་ཚེ་སྨོན་ལམ་རྣམ་བཞི་བཏབ་པའི་འབྲས། །དཔག་མེད་
མཁྱེན་བརྩེ་ནུས་མཐུའི་བྱིན་རླབས་ཀྱིས། །དེང་འདིར་བདག་སོགས་འགྲོ་བས་
ལོངས་སྤྱོད་ཤོག །གང་དག་སྲོག་གཅོད་ལས་མང་བགྱིས་པ་ཡིས། །ཚེ་ཐུང་ནད་
མང་མེ་ཆུ་དུག་མཚོན་གྱིས། །འཆི་བ་རྣམས་ཀྱང་ལས་སྒྲིབ་དེ་ཟད་ནས། །དུས་
མིན་འཆི་བྲལ་ཚེ་རིང་ནད་མེད་གྱུར། །སྣ་ཚོགས་མི་དགེའི་ལས་དང་གཞན་གྱི་
རྫས། །ཕྲོགས་པས་དབུལ་པོར་སྐྱེས་ཏེ་སྡུག་བསྔལ་རྣམས། །བྱང་ཆུབ་བར་དུ་
སྡིག་པ་ཀུན་བྲལ་ཏེ། །དབང་ཕྱུག་ཕུན་ཚོགས་མ་ཚང་མེད་ཐོབ་ཤོག །གནོད་
-453-



-----
མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
སེམས་དབང་གིས་ཕན་ཚུན་སྲོག་གཅོད་ཅིང་། །འཐབ་པ་རྣམས་ཀྱང་བླ་མེད་བྱང་
ཆུབ་བར། །ཕན་ཚུན་ཕ་མ་ལྟ་བུའི་འདུ་ཤེས་ཀྱིས། །བྱམས་པ་ཆེན་པོའི་སེམས་
ལ་གནས་གྱུར་ཅིག །དུག་གསུམ་དབང་གིས་ཁྲིམས་འཆལ་སྡིག་སྤྱོད་པས། །ངན་
སོང་འགྲོ་རྣམས་བླ་མེད་བྱང་ཆུབ་བར། །སྒྲིབ་བྱང་ཉོན་མོངས་རྣམས་བྲལ་ཚུལ་
ཁྲིམས་མཆོག །འཛིན་ཅིང་བྱང་ཆུབ་སེམས་དང་ལྡན་གྱུར་ཅིག །འདི་ནས་ཤི་
འཕྲོས་གྱུར་ཚེ་སངས་རྒྱས་ཀྱི། །ཞིང་དེར་བརྫུས་སྐྱེས་གཟུངས་སོགས་ཡོན་ཏན་
རྫོགས། །གསེར་བཟང་དྲི་མེད་ལ་སོགས་རྒྱལ་ཀུན་ལས། །བཀའ་ལུང་ནོད་ཅིང་
མཉེས་པར་བྱེད་གྱུར་ཅིག ། །
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་མྱ་ངན་མེད་མཆོག་དཔལ་ལ་ཕྱག་འཚལ་ལོ། །མཆོད་དོ་
སྐྱབས་ སུ་ མཆིའོ། །བདུན་སོགས་བརྗོད། སྐུ་མདོག་དམར་སྐྱ་མཉམ་བཞག་ཕྱག་རྒྱ་
ཅན། །སྨོན་ལམ་བཞི་གྲུབ་ཚོགས་གཉིས་དཔལ་གྱིས་བརྗིད། །མྱ་ངན་མེད་པའི་
ཞིང་གི་དཔལ་གྱུར་པ། །མྱ་ངན་མེད་མཆོག་དཔལ་ལ་ཕྱག་འཚལ་ལོ། །མྱ་ངན་
འདས་ཞི་བདེ་བའི་མཆོག་བརྙེས་པ། །འགྲོ་བའི་སྡུག་བསྔལ་གདུང་བ་ཞི་མཛད་
ཅིང་། །འགྲོ་དྲུག་མགོན་དང་དཔལ་དུ་གྱུར་པ་ཡི། །མྱ་ངན་མེད་མཆོག་དཔལ་ལ་
ཕྱག་འཚལ་ལོ། །དེང་འདིར་འཕགས་ཚོགས་སོགས། རྒྱལ་བ་མཆོག་གི་སྨོན་ལམ་
ཡེ་ཤེས་མཐུ། །བདེན་པའི་གསུང་གིས་བསྔགས་པ་ཇི་བཞིན་དུ། །གུས་པའི་ཡིད་
ཀྱིས་རྗེས་སུ་དྲན་བྱས་ཏེ། །མཚན་ནས་བརྗོད་ཅིང་ཕྱག་མཆོད་ཕུལ་བའི་མཐུས།།
བཅོམ་ལྡན་མྱ་ངན་མེད་མཆོག་རྒྱལ་པོ་ཡིས། །སྔོན་ཚེ་སྨོན་ལམ་རྣམ་བཞི་བཏབ་
པའི་འབྲས། །དཔག་མེད་མཁྱེན་བརྩེ་ནུས་མཐུའི་བྱིན་རླབས་ཀྱིས། །དེང་འདིར་
-454-



སྨན་བླའི་མདོ་ཆོག་བསྡུས་པ་བདུད་རྩིའི་བུམ་བཟང་།
བདག་སོགས་འགྲོ་བས་ལོངས་སྤྱོད་ཤོག །མྱ་ངན་སྡུག་བསྔལ་ཡིད་མི་བདེ་བ་
དང་། །འཁྲུགས་པ་མང་བས་སྡུག་བསྔལ་མྱོང་བ་རྣམས། །མྱ་ངན་སོགས་ཞི་སྡུག་
པ་དང་བྲལ་བའི། །སྡུག་བསྔལ་རྒྱུན་ཆད་ཚེ་རིང་ཉིད་གྱུར་ཅིག །སྣ་ཚོགས་སྡིག་
བྱས་མནར་མེད་འགྲོ་བ་རྣམས། །རྒྱལ་བའི་འོད་ཀྱིས་རེག་པས་སྡིག་བྱང་ནས། །
སྡུག་བསྔལ་དེ་ལས་ཐར་ཏེ་བྱང་ཆུབ་བར། །ལྷ་མིའི་བདེ་བ་མཆོག་ཏུ་མྱོང་གྱུར་
ཅིག །གཞན་ནོར་ ཕྱོགས་ པ་ མི་ དགེའི་ལས་དབང་གིས། །དབུལ་ཞིང་བཀྲེས་
སྐོམ་ཁ་དོག་ངན་པ་རྣམས། །བྱང་ཆུབ་བར་དུ་ལོངས་སྤྱོད་ཕུན་ཚོགས་ཤིང་། །ལྷ་
ཡི་ལུས་ཀྱི་ཁ་དོག་ལྡན་གྱུར་ཅིག །གནོད་སྦྱིན་སྲིན་པོ་ཤ་ཟ་འབྱུང་པོ་ཡིས། །
གཙེས་ཤིང་མདངས་ ཕྱོགས་ སྣ་ཚོགས་ནད་བཅས་རྣམས། །བྱང་ཆུབ་བར་དུ་
གདོན་རྣམས་བྱམས་བྱེད་ཅིང་། །སྣ་ཚོགས་ནད་ཀྱི་འདམ་ལས་ཐར་གྱུར་ཅིག །
འདི་ནས་ཤི་འཕོས་གྱུར་ཚེས་སངས་རྒྱས་ཀྱི། །ཞིང་དེར་བརྫུས་སྐྱེས་གཟུངས་
སོགས་ཡོན་ཏན་རྫོགས། །མྱ་ངན་མེད་མཆོག་ལ་སོགས་རྒྱལ་ཀུན་ལས། །བཀའ་
ལུང་ནོད་ཅིང་མཉེས་པར་བྱེད་གྱུར་ཅིག །
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་ཆོས་བསྒྲགས་རྒྱ་མཚོའི་དབྱངས་ལ་ཕྱག་འཚལ་ལོ། །
མཆོད་དོ་སྐྱབས་སུ་མཆིའོ། ། བདུན་སོགས་བརྗོད། སྐུ་མདོག་དཀར་དམར་ཆོས་སྟོན་
ཕྱག་རྒྱ་ཅན། །སྨོན་ལམ་བཞི་གྲུབ་ཚོགས་གཉིས་དཔལ་གྱིས་བརྗིད། །ཆོས་ཀྱི་
རྒྱལ་མཚན་ཞིང་གི་དཔལ་གྱུར་པ། །ཆོས་བསྒྲགས་རྒྱ་མཚོའི་དབྱངས་ལ་ཕྱག་
འཚལ་ལོ། །ཆོས་སྒྲ་ཆེན་པོས་ཕ་རོལ་རྒོལ་བ་འཇོམས། །རྒྱ་མཚོ་ལྟ་བུར་ཟབ་
པའི་ཐུགས་མངའ་བས། །འགྲོ་བའི་དུག་གསུམ་མ་ལུས་ཞི་མཛད་པ། །ཆོས་
-455-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
བསྒྲགས་རྒྱ་མཚོའི་དབྱངས་ལ་ཕྱག་འཚལ་ལོ། །དེང་འདིར་འཕགས་ཚོགས་
སོགས། རྒྱལ་བ་མཆོག་གི་སྨོན་ལམ་ཡེ་ཤེས་མཐུ། །བདེན་པའི་གསུང་གིས་
བསྔགས་པ་ཇི་བཞིན་དུ། །གུས་པའི་ཡིད་ཀྱིས་རྗེས་སུ་དྲན་བྱས་ཏེ། །མཚན་ནས་
བརྗོད་ཅིང་ཕྱག་མཆོད་ཕུལ་བའི་མཐུས། །བཅོམ་ལྡན་ཆོས་བསྒྲགས་རྒྱ་མཚོའི་
དབྱངས་མཆོག་གིས། །སྔོན་ཚེ་སྨོན་ལམ་རྣམ་བཞི་བཏབ་པའི་འབྲས། །དཔག་
མེད་མཁྱེན་བརྩེ་ནུས་མཐུའི་བྱིན་རླབས་ཀྱིས། །དེང་འདིར་བདག་སོགས་འགྲོ་
བས་ལོངས་སྤྱོད་ཤོག །ལོག་ལྟའི་གནས་སྐྱེས་མཆོག་གསུམ་དད་པ་བྲལ། །བྱང་
ཆུབ་སེམས་སྤངས་རྣམས་ཀྱང་སྒྲིབ་ཟད་ནས། །བྱང་ཆུབ་མཆོག་བར་ཡང་དག་ལྟ་
བ་དང་། །མི་ལྡོག་དད་དང་བྱང་སེམས་ལྡན་གྱུར་ཅིག །ཆོས་མེད་མཐའ་འཁོབ་
ཡུལ་སྐྱེས་སྡིག་གྲོགས་རྒྱུས། །སྡིག་བྱེད་དགེ་ཉམས་ངན་སོང་གཞོལ་རྣམས་
ཀྱིས། །སངས་རྒྱས་ཆོས་ཀྱི་སྒྲ་ཐོས་སྒྲིབ་བྱང་ནས། །བྱང་ཆུབ་བར་དུ་བྱང་སེམས་
ལྡན་གྱུར་ཅིག །གང་དག་གོས་རྒྱན་ཕྲེང་བ་ལ་སོགས་དང་། །བྲལ་བའི་དབང་
གིས་གདུང་ཞིང་སྡིག་བྱེད་རྣམས། །བྱང་ཆུབ་བར་དུ་བསམ་པ་ཙམ་གྱིས་ཀྱང་། །
ལོངས་སྤྱོད་མ་ཚང་མེད་པ་ཐོབ་གྱུར་ཅིག །ཕན་ཚུན་འཐབ་ཅིང་མཚོན་སོགས་
བསྣུན་པ་རྣམས། །འཚེ་ལས་ཕྱིར་ཕྱོགས་བྱམས་ལྡན་སྲོག་མི་འགག །བྱང་ཆུབ་
བར་དུ་རང་གི་རྫས་ལོངས་སྤྱོད། །དབང་ཕྱུག་དག་གིས་ཆོག་ཤེས་ཉིད་གྱུར་ཅིག།
འདི་ནས་ཤི་འཕོས་གྱུར་ཚེ་སངས་རྒྱས་ཀྱི། །ཞིང་དེར་བརྫུས་སྐྱེས་གཟུངས་
སོགས་ ཡོན་ཏན་རྫོགས། །ཆོས་བསྒྲགས་རྒྱ་མཚོ་ལ་སོགས་རྒྱལ་ཀུན་ལས། །
བཀའ་ལུང་ནོད་ཅིང་མཉེས་པར་བྱེད་གྱུར་ཅིག ། །
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
-456-



སྨན་བླའི་མདོ་ཆོག་བསྡུས་པ་བདུད་རྩིའི་བུམ་བཟང་།
རྫོགས་པའི་སངས་རྒྱས་ཆོས་རྒྱ་མཚོ་མཆོག་གི་བློས་རྣམ་པར་རོལ་པ་མངོན་པར་
མཁྱེན་པའི་རྒྱལ་པོ་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །བདུན་སོགས་
བརྗོད། བྱེ་རུའི་མདོག་ཅན་མཆོག་སྦྱིན་ཕྱག་རྒྱ་ཅན། །སྨོན་ལམ་བཞི་གྲུབ་ཚོགས་
གཉིས་དཔལ་གྱིས་བརྗིད། །རིན་ཆེན་རྒྱ་མཚོའི་ཞིང་གི་དཔལ་གྱུར་པ། །མངོན་
མཁྱེན་རྒྱལ་པོ་དེ་ལ་ཕྱག་འཚལ་ལོ། །ཆོས་ཀྱི་བློ་གྲོས་གཏིང་དཔག་དཀའ་བའི་
ཐུགས། །རྣམ་དག་ཆོས་ཀྱི་དབྱིངས་ལ་རོལ་མཛད་ཅིང་། །ཤེས་བྱ་མ་ལུས་མངོན་
སུམ་གཟིགས་པ་པོ། །མངོན་མཁྱེན་རྒྱལ་པོ་དེ་ལ་ཕྱག་འཚལ་ལོ། །དེང་འདིར་
འཕགས་ཚོགས་ སོགས། རྒྱལ་བ་མཆོག་གི་སྨོན་ལམ་ཡེ་ཤེས་མཐུ། །བདེན་པའི་
གསུང་གིས་བསྔགས་པ་ཇི་བཞིན་དུ། །གུས་པའི་ཡིད་ཀྱིས་རྗེས་སུ་དྲན་བྱས་ཏེ། །
མཚན་ནས་བརྗོད་ཅིང་ཕྱག་མཆོད་ཕུལ་བའི་མཐུས། །བཅོམ་ལྡན་ཆོས་ཀྱི་རྒྱ་
མཚོ་མངོན་མཁྱེན་གྱིས། །སྔོན་ཚེ་སྨོན་ལམ་རྣམ་བཞི་བཏབ་པའི་འབྲས། །
དཔག་མེད་མཁྱེན་བརྩེ་ནུས་མཐུའི་བྱིན་བརླབས་ཀྱིས། །དེང་འདིར་བདག་
སོགས་འགྲོ་བས་ལོངས་སྤྱོད་ཤོག །ཞིང་ལས་ཚོང་དང་འཐབ་རྩོད་སྡིག་བྱེད་
རྣམས། །གང་མཚན་ཐོས་པས་བསམ་མ་ཐག་ཏུ་ཡང་། །འཚོག་ཆས་ཀུན་འབྱོར་
གནོད་པའི་སེམས་ཞི་སྟེ། །རྟག་ཏུ་དགེ་བའི་ཆོས་ལ་སྤྱོད་གྱུར་ཅིག །གང་དག་མི་
དགེ་བཅུ་ ཡི་ ལས་ བྱས་ནས། །དམྱལ་བར་ གཞོལ་བ་རྣམས་ ཀྱིས་ སངས་ རྒྱས་
མཚན། །ཐོས་ནས་དགེ་བཅུའི་ལས་ལམ་དག་ལྡན་ཞིང་། །སུ་ཡང་དམྱལ་བར་
འགྲོ་བར་མ་གྱུར་ཅིག །བརྡེག་སོགས་ཆད་པས་གསད་འོས་གཞན་དབང་ཅན། །
རྒྱལ་བའི་མཚན་ཐོས་སངས་རྒྱས་འོད་ཀྱིས་རེག །བྱང་ཆུབ་བར་དུ་བརྡེག་སོགས་
རྒྱུན་ཆད་ནས། །བླ་མེད་རང་དབང་ཕུན་ཚོགས་ཐོབ་གྱུར་ཅིག །མི་དགེའི་ལས་
-457-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ཀྱིས་ཚེ་ཐུང་འཆི་རྣམས་ཀྱིས། །རྒྱལ་བའི་མཚན་ཐོས་བདེ་འགྲོའི་གནས་སུ་
སྐྱེས། །བྱང་ཆུབ་བར་དུ་ལྷ་མིའི་བདེ་མྱོང་ཞིང་། །སྡིག་བྱང་དུས་མིན་འཆི་བྲལ་ཚེ་
རིང་ཤོག །འདི་ནས་ཤི་འཕོས་གྱུར་ཚེ་སངས་རྒྱས་ཀྱི། །ཞིང་དེར་བརྫུས་སྐྱེས་
གཟུངས་སོགས་ཡོན་ཏན་རྫོགས། །མངོན་མཁྱེན་རྒྱལ་པོ་ལ་སོགས་རྒྱལ་ཀུན་
ལས། །བཀའ་ལུང་ནོད་ཅིང་མཉེས་པར་བྱེད་གྱུར་ཅིག །
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་ལ་ཕྱག་འཚལ་ལོ།།
མཆོད་དོ་སྐྱབས་སུ་མཆིའོ། །བདུན་སོགས་བརྗོད། སྐུ་མདོག་སྔོན་པོ་མཆོག་སྦྱིན་ཕྱག་
རྒྱ་ཅན། །བཅུ་གཉིས་སྨོན་གྲུབ་ཚོགས་གཉིས་དཔལ་གྱིས་བརྗིད། །བེ་ཌཱུརྱ་སྣང་
ཞིང་གི་དཔལ་གྱུར་པ། །སྨན་པའི་རྒྱལ་པོ་དེ་ལ་ཕྱག་འཚལ་ལོ། །ཐུགས་རྗེས་
ཀུན་ལ་སྙོམས་པའི་བཅོམ་ལྡན་འདས། །མཚན་ཙམ་ཐོས་པས་ངན་འགྲོའི་སྡུག་
བསྔལ་སེལ། །དུག་གསུམ་ནད་སེལ་སངས་རྒྱས་སྨན་གྱི་བླ། །བཻ་ཌཱུརྱ་ཡི་འོད་ལ་
ཕྱག་འཚལ་ལོ། །གང་གི་སྐུ་ནི་ཨིནྡྲ་ནཱི་ལའི་མདོག །མཚན་དཔེ་ཉི་མའི་འོད་སྟོང་
འབར་བའི་མཁའ། །ཀུན་ལ་ཞི་བདེའི་གོ་སྐབས་འབྱེད་པའི་དབྱིངས། །བཅོམ་
ལྡན་སྨན་བླའི་སྐུ་ལ་ཕྱག་འཚལ་ལོ། །གང་གི་གསུང་ནི་དྲི་ཟའི་རྒྱུད་སྟོང་ལྟར། །
ཚངས་པའི་དབྱངས་ཀྱིས་སྣ་ཚོགས་གདུལ་བྱའི་ཡིད། །ཀུན་ཏུ་ཚིམ་བྱེད་གསུང་
རབ་རྒྱ་མཚོའི་གཏེར། །བཅོམ་ལྡན་སྨན་བླའི་གསུང་ལ་ཕྱག་འཚལ་ལོ། །གང་གི་
ཐུགས་ནི་ཡེ་ཤེས་རྒྱ་མཚོའི་ངང་། །དམིགས་མེད་ཐུགས་རྗེའི་རྦ་རླབས་ཆེར་
གཡོས་ཤིང་། །སྨོན་ལམ་རྒྱ་མཚོ་མཛད་པ་ལྷུན་གྲུབ་པའི། །བཅོམ་ལྡན་སྨན་བླའི་
ཐུགས་ལ་ཕྱག་འཚལ་ལོ། །དེང་འདིར་འཕགས་ཚོགས་སོགས། རྒྱལ་བ་མཆོག་གི་
-458-



-
-
--
སྨན་བླའི་མདོ་ཆོག་བསྡུས་པ་བདུད་རྩིའི་བུམ་བཟང་།
སྨོན་ལམ་ཡེ་ཤེས་མཐུ། །བདེན་པའི་གསུང་གིས་བསྔགས་པ་ཇི་བཞིན་དུ། །གུས་
པའི་ཡིད་ཀྱིས་རྗེས་སུ་དྲན་བྱས་ཏེ། །མཚན་ནས་བརྗོད་ཅིང་ཕྱག་མཆོད་ཕུལ་
བའི་མཐུས། །བཅོམ་ལྡན་སྨན་བླ་བཻ་ཌཱུརྱ་འོད་ཀྱིས། །སྔོན་ཚེ་སྨོན་ལམ་བཅུ་
གཉིས་བཏབ་པའི་འབྲས། །དཔག་མེད་མཁྱེན་བརྩེ་ནུས་མཐུའི་བྱིན་རླབས་
ཀྱིས། །དེང་འདིར་བདག་སོགས་འགྲོ་བས་ལོངས་སྤྱོད་ཤོག །སྨན་པའི་རྒྱལ་པོ་
རྒྱལ་བ་མཆོག་གི་སྐུའི། །འོད་ཀྱིས་དཔག་མེད་འཇིག་རྟེན་སྣང་བྱེད་ཅིང་། །
མཚན་དཔེས་ལེགས་པར་བརྒྱན་པ་སངས་རྒྱས་སྐུ། །དེ་འདྲར་སེམས་ཅན་ཀུན་
ཀྱང་འགྱུར་བར་ཤོག །གང་སྐུ་དྲི་མེད་བེ་ཌཱུརྱ་ལྟ་བུ། །གཟི་བརྗིད་དཔལ་འབར་
འོད་ཟེར་དྲྭ་བ་ཡིས། །མུན་པར་རྒྱུ་བའི་འགྲོ་ཀུན་སྣང་བྱས་ནས། །དགའ་མགུར་
འགྲོ་ཞིང་དགེ་ལས་བྱེད་གྱུར་ཅིག །རྒྱལ་བའི་ཐབས་དང་ཤེས་རབ་དཔག་མེད་
མཐུས། །འཇིག་རྟེན་དཔག་ཏུ་མེད་པའི་སེམས་ཅན་རྣམས། །ལོངས་སྤྱོད་མི་ཟད་
པ་དང་ལྡན་གྱུར་ནས། །སུ་ཡང་ཅིས་ཀྱང་བྲེལ་བ་མེད་གྱུར་ཅིག །གང་དག་ལམ་
ངན་ཞུགས་པའི་འགྲོ་བ་རྣམས། །བྱང་ཆུབ་མཆོག་གི་ལམ་ལ་འགོད་པ་དང་། །
ཉན་དང་དམན་པའི་ལམ་དུ་ཞུགས་རྣམས་ཀྱང་། །ཐེག་པ་ཆེན་པོའི་ལམ་ལ་
གཟུད་གྱུར་ཅིག །གང་གི་དྲུང་ནས་ཚངས་པར་སྤྱོད་པ་དང་། །མཚན་ཐོས་རྣམས་
ཀྱང་སྡོམ་པ་གསུམ་དང་ལྡན། །ཚུལ་ཁྲིམས་མི་ཉམས་ཚུལ་ཁྲིམས་འཆལ་གྱུར་
ནས། །སུ་ཡང་ངན་འགྲོར་འགྲོ་བར་མ་གྱུར་ཅིག །ལུས་ངན་དབང་པོ་མི་ཚང་
མདོག་མི་སྡུག །སྒུར་པོ་ཤ་བཀྲ་ཞར་ལོང་འོན་པ་སོགས། །ཡན་ལག་སྐྱོན་ཅན་
སྨྱོན་པ་ནད་ཅན་རྣམས། །སྒྲིབ་བྱང་དབང་པོ་ཡན་ལག་རྫོགས་གྱུར་ཅིག །སྣ་
ཚོགས་ནད་ཀྱིས་གཟིར་ཞིང་སྐྱབས་མེད་པ། །དབུལ་བས་འཚོག་ཆས་དང་བྲལ་
-459-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
སྡུག་བསྔལ་རྣམས། །མཚན་ཐོས་ཙམ་གྱིས་བྱང་ཆུབ་སྙིང་པོའི་བར། །ནད་གནོད་
ཀུན་བྲལ་ཕུན་ཚོགས་འབྱོར་གྱུར་ཅིག །གང་དག་བུད་མེད་སྐྱོན་གྱིས་ཡིད་དབྱུང་
ནས། །སྐྱེ་གནས་དེ་ལས་ཐར་པར་འདོད་པ་རྣམས། །བུད་མེད་དངོས་པོ་དག་
ལས་སླར་ལོག་ནས། །བྱང་ཆུབ་བར་དུ་སྐྱེས་པ་ཉིད་ཐོབ་ཤོག །འགྲོ་ཀུན་བདུད་
ཀྱི་ཞགས་པ་ལས་ཐར་ཏེ། །སྣ་ཚོགས་ལྟ་བས་གཟེངས་པར་གྱུར་པ་ཀུན། །
ཡང་དག་ལྟ་བའི་གནས་ལ་འགོད་བྱེད་ཅིང་། །བྱང་ཆུབ་སེམས་དཔའི་སྤྱོད་ལ་
གཞུག་པར་ཤོག །བཅིང་བརྡེག་གོ་རར་གཞུག་ཅིང་གསད་འོས་པ། །རྒྱལ་པོའི་
འཇིགས་པས་གཙེས་ཞུམ་སྡུག་བསྔལ་རྣམས། །སངས་རྒྱས་བསོད་ནམས་བསམ་
མི་ཁྱབ་པའི་མཐུས། །གནོད་པ་ཀུན་ལས་ཡོངས་སུ་ཐར་གྱུར་ཅིག །བཀྲེས་སྐོམ་
མེ་འབར་ཟས་འཚོལ་སྡིག་བྱེད་རྣམས། ཁ་དོག་དྲི་རོ་ལྡན་པའི་ཟས་མཆོག་གིས།།
ཚིམ་བྱས་སླར་ཡང་ཆོས་ཀྱི་བདུད་རྩིའི་རོས། །ཤིན་ཏུ་བདེ་ལ་འགོད་པར་བྱེད་
གྱུར་ཅིག །དབུལ་ཞིང་སྒྲེན་མོ་གྲང་སོགས་གདུང་བ་རྣམས། །གོས་སོགས་འདོད་
དགུས་འགྲོ་ཀུན་བསམ་རྫོགས་བྱེད། །འཕགས་པ་དགྱེས་པའི་ཚུལ་ལྡན་ཉོན་
མོངས་ཀྱིས། །མི་བརྫི་རྣམ་གྲོལ་བདེ་བར་གནས་གྱུར་ཅིག །འདི་ནས་ཤི་འཕོས་
གྱུར་ཚེ་སངས་རྒྱས་ཀྱི། །ཞིང་དེར་བརྫུས་སྐྱེས་གཟུངས་སོགས་ཡོན་ཏན་རྫོགས།།
སྨན་པའི་རྒྱལ་པོ་ལ་སོགས་རྒྱལ་རྣམས་ལས། །བཀའ་ལུང་ནོད་ཅིང་མཉེས་པར་
བྱེད་གྱུར་ཅིག །
སྟོན་པ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་
པར་རྫོགས་པའི་སངས་རྒྱས་དཔལ་རྒྱལ་བ་ཤཱཀྱ་ཐུབ་པ་ལ་ཕྱག་འཚལ་ལོ། །
མཆོད་དོ་སྐྱབས་སུ་མཆིའོ། །ལན་བདུན་སོགས་བརྗོད། གསེར་གྱི་མདོག་ཅན་ས་གནོན་
-460-



སྨན་བླའི་མདོ་ཆོག་བསྡུས་པ་བདུད་རྩིའི་བུམ་བཟང་།
ཕྱག་རྒྱ་ཅན། །རྨད་བྱུང་ཐུགས་རྗེ་བརྩོན་འགྲུས་ཆེན་པོའི་མཐུས། །མི་མཇེད་
འཇིག་རྟེན་ཁམས་ཀྱི་དཔལ་གྱུར་པ། །འདྲེན་མཆོག་ཤཱཀྱའི་ཏོག་ལ་ཕྱག་འཚལ་
ལོ། །ཐབས་མཁས་ཐུགས་ རྗེས་ཤཱཀྱའི་ རིགས་འཁྲུངས་ཤིང་། །གཞན་ གྱིས་མི་
ཐུབ་བདུད་ཀྱི་དཔུང་འཇོམས་པ། །གསེར་གྱི་ལྷུན་པོ་ལྟ་བུར་བརྗིད་པའི་སྐུ། །
ཤཱཀྱའི་རྒྱལ་པོ་དེ་ལ་ཕྱག་འཚལ་ལོ། །སྙིང་རྗེ་ཆེན་པོས་རྩོད་ལྡན་སྙིགས་མའི་
ཞིང་། །བཟུང་ནས་སྨོན་ལམ་ཆེན་པོ་ལྔ་བརྒྱ་བཏབ། །པད་དཀར་ལྟར་བསྔགས་
མཚན་ཐོས་ཕྱིར་མི་ལྡོག །སྟོན་པ་ཐུགས་རྗེ་ཅན་ལ་ཕྱག་འཚལ་ལོ། ། དེང་འདིར་
འཕགས་ཚོགས་སོགས། རྒྱལ་བ་མཆོག་གི་སྨོན་ལམ་ཡེ་ཤེས་མཐུ།། བདེན་པའི་
གསུང་གིས་བསྔགས་པ་ཇི་བཞིན་དུ། །གུས་པའི་ཡིད་ཀྱིས་རྗེས་སུ་དྲན་བྱས་ཏེ། །
མཚན་ནས་བརྗོད་ཅིང་ཕྱག་མཆོད་ཕུལ་བའི་མཐུས། །སྟོན་པ་མཆོག་དེས་ཉམ་
ཐག་འགྲོ་བ་དང་། །འཇིག་རྟེན་ལྷ་མིར་བཅས་ལ་སྨན་སླད་དུ། །བདེ་གཤེགས་
བདུན་གྱི་སྨོན་ལམ་རྒྱས་པའི་མདོ། །བསྟན་ཅིང་བྱིན་གྱིས་བརླབས་པར་མཛད་
ནས་སུ། །དཔལ་ གྱི་མགུལ་ནས་བདེན་པའི་ གསུང་ཕྱུངས་ཏེ། །བདེ་ གཤེགས་
བདུན་གི་མཚན་དང་བེ་ཌཱུརྱའི། །གཟུངས་མཆོག་ཕན་ཡོན་བསྔགས་པ་མཛད་པ་
བཞིན། །དེང་འདིར་མངོན་དུ་འགྱུར་བར་བྱིན་གྱིས་རློབས། །བདེ་བར་གཤེགས་
པ་ཁྱེད་སྐུ་ཅི་སོགས། དེ་འདྲ་ཁོ་ནར་བདག་སོགས་འགྱུར་བར་ཤོག ཁྱེད་ལ་དད་
ཅིང་གསོལ་བཏབ་པའི་མཐུས། །བདག་སོགས་གང་དུ་གནས་པའི་ས་ཕྱོགས་སུ།།
ནད་གདོན་དབུལ་ཕོངས་འཐབ་རྩོད་ཞི་བ་དང་། །ཆོས་དང་བཀྲ་ཤིས་འཕེལ་བར་
མཛད་དུ་གསོལ། །དེ་ནས་ཆོས་དཀོན་མཆོག་ལ། །
མ་རིག་མུན་སེལ་སྒྲོན་མེ་མཆོག །སྡུག་བསྔལ་ནད་སེལ་སྨན་གྱི་ཕུལ། །
-461-



s
མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
དམ་ཆོས་དཀོན་མཆོག་ཐམས་ཅད་ལ། །ཕྱག་འཚལ་མཆོད་ཅིང་སྐྱབས་སུ་མཆི།།
ལན་བདུན་སོགས་བརྗོད། ཀུན་འབྱུང་མུན་པའི་ས་བོན་མཐར་མཛད་ཅིང་། །སྡུག་
བསྔལ་ཟུག་རྔུའི་རྩ་བ་དྲུང་ནས་འབྱིན། །རྒྱལ་ཡུམ་ཤེས་རབ་ཕ་རོལ་ཕྱིན་ལ་
སོགས། །ཐེག་གསུམ་དམ་པའི་ཆོས་ལ་ཕྱག་འཚལ་ལོ། །གློ་བུར་དྲི་མས་དབེན་
པ་ཆོས་ཀྱི་དབྱིངས། །སྒྲིབ་གཉིས་མུན་པ་སེལ་བ་འཕགས་པའི་ལམ། །ཆོས་ཉིད་
རྟོགས་ པའི་རྒྱུ་མཐུན་གསུང་རབ་མཆོག །ལུང་རྟོགས་དམ་པའི་ཆོས་ལ་ཕྱག་
འཚལ་ལོ། །དེང་འདིར་འཕགས་ཚོགས་སོགས། ཡང་དག་ཚད་མར་གྱུར་པ་བདེ་
གཤེགས་བཀའ། །འགྱུར་བ་མི་མངའ་བདེན་པའི་མཆོག་ཉིད་དུ། །གུས་པའི་
ཡིད་ཀྱིས་ རྗེས་སུ་དྲན་བྱས་ཏེ། །མཚན་ནས་བརྗོད་ཅིང་ཕྱག་མཆོད་ཕུལ་བའི་
མཐུས། །མཚན་ཐོས་ཙམ་གྱིས་སྐྱོན་སེལ་ཡོན་ཏན་འཕེལ། །ཞེས་སོགས་བདེ་
གཤེགས་བཀའ་ལུང་འགྱུར་མེད་འབྲས། །དེང་འདིར་བདག་སོགས་འགྲོ་བས་
ལོངས་སྤྱོད་ཅིང་། །མཁའ་ཁྱབ་ཆོས་ཀྱི་སྒྲོན་མེ་འབར་གྱུར་ཅིག །དམ་ཆོས་
དཀོན་མཆོག་བདེན་པའི་བྱིན་རླབས་ཀྱིས། །བདག་སོགས་དེང་ནས་སྲིད་པ་ཇི་
སྲིད་དུ། །རྒྱལ་བ་ཀུན་གྱི་དམ་ཆོས་མ་ལུས་པ། །རྒྱལ་བའི་དགོངས་པ་ཇི་བཞིན་
འཛིན་གྱུར་ཅིག །དགེ་འདུན་དཀོན་མཆོག་ལ། །
བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་འཇམ་དཔལ་
དང་སྐྱབས་གྲོལ་དང་ཕྱག་ན་རྡོ་རྗེ་ལ་སོགས་པ་བྱང་ཆུབ་སེམས་དཔའི་ཚོགས་
ཐམས་ཅད་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །བདུན་སོགས་བརྗོད།
ཆོས་ཀྱི་རྒྱལ་བུ་གཞོན་ནུ་མཁྱེན་པའི་གཏེར། །བདག་ཅག་ཉེས་བརྒྱས་གཟིར་
བའི་འགྲོ་བ་ལ། །ཟབ་ཡངས་ལམ་འདི་མངོན་དུ་གྱུར་མཛད་པ། །རྗེ་བཙུན་
-462-



-
-
---
སྨན་བླའི་མདོ་ཆོག་བསྡུས་པ་བདུད་རྩིའི་བུམ་བཟང་།
འཇམ་པའི་དབྱངས་ལ་ཕྱག་འཚལ་ལོ། །ཐབས་མཁས་ཐུགས་རྗེ་ཕུལ་དུ་བྱུང་
བའི་མཐུས། །དུས་མིན་འཆི་གསོ་རྒྱལ་སྲིད་སྤེལ་སོགས་སླད། །མཆོད་པའི་སྦྱོར་
བ་གསལ་བར་སྟོན་མཛད་པ། །འཕགས་པ་སྐྱབས་གྲོལ་མཛད་པ་ཕྱག་
འཚལ་ལོ། །ཡངས་པ་ཅན་དུ་བདེ་གཤེགས་བརྒྱད་འཛོམས་ནས། །སྤྱི་སྒོས་
བསྟན་པ་བསྲུང་བར་བཀའ་བསྒོས་ཤིང་། །རང་ རང་བདེན་པའི་ངག་གི་ ཞལ་
བཞེས་པ། །གསང་བདག་འཁོར་དང་བཅས་པ་ཕྱག་འཚལ་ལོ། །སྤྱན་རས་
གཟིགས་དང་ཉི་ཟླ་ལྟར་སྣང་བྱེད། །བློ་གྲོས་ཆེན་པོ་མ་ཕམ་པ་ལ་སོགས། །
འཁོར་གྱི་བྱང་སེམས་སུམ་ཁྲི་དྲུག་སྟོང་དང་། །ཕྱོགས་བཅུའི་སེམས་དཔའ་
རྣམས་ ལ་ ཕྱག་ འཚལ་ལོ། །དེང་འདིར་འཕགས་ཚོགས་ སོགས། བྱང་ ཆུབ་ སེམས་
དཔའི་སྨོན་ལམ་ཡེ་ཤེས་མཐུ། །བདེན་པའི་གསུང་གིས་བསྔགས་པ་ཇི་བཞིན་དུ།།
གུས་པའི་ཡིད་ཀྱིས་ རྗེས་སུ་དྲན་བྱས་ཏེ། །མཚན་ནས་བརྗོད་ཅིང་ཕྱག་མཆོད་
ཕུལ་བའི་མཐུས། །འཇམ་དཔལ་ལ་སོགས་རྒྱལ་སྲས་མཆོག་རྣམས་ཀྱིས། །རྒྱལ་
བའི་ཐུགས་དམ་བསྐུལ་ཞིང་གླེང་བསླངས་ནས། །ཕན་ཡོན་བསམ་མི་ཁྱབ་པའི་
མདོ་སྡེ་ཉིད། །སྤེལ་ཞིང་དེ་འཛིན་སྲུང་སྐྱོབ་བྱིན་བརླབ་པར། །བདེན་པའི་ཞལ་
བཞེས་བསླུ་བ་མེད་པ་རྣམས། །དེང་འདིར་མདོ་སྡེའི་ཆོ་ག་བགྱིད་རྣམས་ལ། །
བདེན་པ་མངོན་སུམ་ཉིད་དུ་བསྩལ་བ་དང་། །ཡེ་ཤེས་ཐུགས་རྗེ་བྱིན་རླབས་ཆེན་
པོ་མཐུས། །མདོ་སྡེའི་ཆོ་ག་རྫོགས་པར་བསྐང་ནས་སུ། །མདོ་ལས་གསུངས་པའི་
ཕན་ཡོན་མ་ལུས་པ། །འཕྲལ་དུ་མངོན་སུམ་མཐོང་བར་མཛད་པ་ཡིས། །རེ་བ་
ཡོངས་སུ་རྫོགས་པར་མཛད་དུ་གསོལ། །ཆོས་སྐྱོང་བ་རྣམས་ལ།
ཚངས་པ་དང་ལྷའི་དབང་པོ་བརྒྱ་བྱིན་དང་རྒྱལ་པོ་ཆེན་པོ་བཞི་དང་གནོད་
-463-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
སྦྱིན་གྱི་སྡེ་དཔོན་ཆེན་པོ་བཅུ་གཉིས་ལ་སོགས་པ་དམ་པའི་ཆོས་སྐྱོང་བའི་ལྷའི་
དགེ་བསྙེན་ཐམས་ཅད་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །ལན་
གསུམ་སོགས་བརྗོད། ཚངས་པ་བརྒྱ་བྱིན་ལ་སོགས་ཕྱོགས་སྐྱོང་བཅུ། །རྒྱལ་ཆེན་བཞི་
སོགས་གཙང་རིས་ མགོན་པོ་སྟེ། །བསྟན་པ་བསྲུང་བར་ཞལ་བཞེས་འཕགས་
པའི་ཚོགས། །དཀར་ཕྱོགས་སྐྱོང་བ་རྣམས་ལ་ཕྱག་འཚལ་ལོ། །ཡངས་པ་ཅན་དུ་
སྨན་བླའི་མཚན་ཐོས་པས། །བདེན་མཐོང་མདོ་འདི་བསྲུང་བར་དམ་བཅས་པ། །
བདུན་འབུམ་འཁོར་གྱིས་བསྐོར་བའི་བཅུ་གཉིས་པོ། །གནོད་སྦྱིན་སྡེ་དཔོན་
རྣམས་ལ་ཕྱག་འཚལ་ལོ། །དེང་འདིར་འཕགས་ཚོགས་སོགས། འཇིག་རྟེན་སྐྱོང་བ་
སྡེ་དཔོན་བཅས་པས་ཀྱང་། །སྔོན་ཚེ་སྟོན་པའི་སྤྱན་སྔར་ཞལ་བཞེས་པ། །གུས་
པའི་ཡིད་ཀྱིས་རྗེས་སུ་དྲན་བྱས་ཏེ། །མཚན་ནས་བརྗོད་ཅིང་ཕྱག་མཆོད་ཕུལ་
བའི་མཐུས། །མདོ་སྡེ་འཛིན་ལ་བསྲུངས་ཤིང་སྐྱོབ་པ་དང་། །དགྲ་དང་གནོད་པ་
ནད་རིམས་འཐབ་རྩོད་ཞི། །དུས་མིན་འཆི་བྲལ་ལུས་སེམས་བདེ་བྱེད་ཅིང་། །
ལོངས་སྤྱོད་དབང་ཕྱུག་ནོར་དང་འབྲུ་འཕེལ་ལ། །ཇི་ལྟར་བསམ་པ་ཡིད་བཞིན་
སྒྲུབ་བོ་ཞེས། །བཅོམ་ལྡན་གདན་འཛོམ་ཆེན་པོའི་སྤྱན་སྔ་རུ། །ལྷ་ཡི་བདེན་ཚིག་
མདོང་གསོལ་མཛད་པ་བཞིན། །རྒྱ་ཆེན་མཆོད་སྦྱིན་གཏོར་མ་འདི་བཞེས་ནས།།
གཏོར་མ་མི་ཕུལ་བའི་དུས་སུ་གཏོར་འབུལ་གྱི་ཚིག་རྐང་གཅིག་འདི་བཞག་ལ་དེའི་ཚབ་ཏུ། སྔོན་གྱི་དམ་
བཅའ་མ་བསྙེལ་དེང་དགོངས་ནས། །ཞེས་སྦྱར་བར་བྱའོ། །བདག་ཅག་མདོ་སྡེའི་ཆོ་ག་
བགྱིད་རྣམས་ལ། །འགལ་རྐྱེན་ཀུན་སོལ་མཐུན་རྐྱེན་ཡིད་བཞིན་སྒྲུབས། །
སངས་རྒྱས་བསྟན་པ་དར་ཞིང་རྒྱས་པ་དང༌། །འགྲོ་ཀུན་བདེ་སྐྱིད་འབྱུང་བའི་
འཕྲིན་ ལས་ མཛོད། །གཏོར་མ་ཕུལ་ལོ། །སླར་གཞི་བདག་གཏོར་མ་ནི། འདོད་ ཡོན་ ལྔ་ ལྡན་
-464-



སྨན་བླའི་མདོ་ཆོག་བསྡུས་པ་བདུད་རྩིའི་བུམ་བཟང་།
མཆོད་སྦྱིན་གཏོར་མ་འདི། །ལྷ་མོ་བརྟན་མ་བརྟན་མ་བཅུ་གཉིས་སོགས། །
གངས་ཅན་སྤྱི་དང་ཕྱོགས་འདིའི་གནས་བདག་ལ། །འབུལ་ལོ་གེགས་ཞི་བསམ་
དོན་ འགྲུབ་ པར་ མཛོད། །ཅེས་པས་ཕུལ་ལོ། །རྒྱུན་འདོན་སོགས་ཀྱི་དུས་གཏོར་མ་གཉིས་པོ་མ་
ཕུལ་ཀྱང་ཆོག་ཅེས་སྔོན་གྱིས་བླ་མ་དག་གསུངས། སྐབས་འདིར། སྔགས་ བཟླས་ པའི་ རྐྱེན་ གྱིས་
བདེ་བར་གཤེགས་པ་བརྒྱད་འཁོར་དང་བཅས་པའི་ཐུགས་དམ་གྱི་རྒྱུད་བསྐུལ་ཏེ་
སྐུའི་ཆ་ཐམས་ཅད་ནས་འོད་ཟེར་བདུད་རྩིའི་རྣམ་པར་དཔག་ཏུ་མེད་པ་བྱུང་སྟེ།
བདག་དང་སྦྱིན་བདག་གམ། བུམ་པ་ཡོད་ན། བུམ་པའི་ཆུ་ལ་ཐིམ་པས་བྱིན་གྱིས་
བརླབས་པར་བསམ་ལ། ཏདྱ་ཐཱ། གྷུ་མེ་གྷུ་མེ། ཨི་མི། ནི་མི་ཧི། མ་ཏི་མ་ཏི།
སཔྟ་ཏ་ཐཱ་ག་ཏ། ས་མ་དྷུ་དྷིཥྛ་ཏེ། ཨ་ཏི་མ་ཏེ། པ་ལེ་པཱ་པཾ་ཤཱ་དྷ་ནི། སརྦ་པཱ་པཾ་ནཱ་
ཤཱ་ཡ། མ་མ་བུདྡྷེ། བུདྡྷཏྟ་མེ། ཨུ་མེ་ཀུ་མེ། བུདྡྷ་ཀྵེ་སྡུ། པ་རི་ཤོ་དྷ་ནི། དྷ་མེ་ནི་དྷ་
མེ། མེ་རུ་མེ་རུ། མེ་རུ་ཤི་ཁ་རེ། སརྦ་ཨ་ཀཱ་ལ་མི་ཏྟཱ་ནི་པཱ་ར་ཎི། བུདྡྷེ་སུ་བུདྡྷེ།
བུདྡྷེ་དྷིཥྛ་ཏེ་ན། རཀྵནྟུ་མེ། སརྦ་དེ་བཱ་ས་མེ། ཨ་ས་མེ། ས་མན་ཧ་རནྟ་མེ། སརྦ་
བུདྡྷ་བོ་དྷི་སཏྭཱ་ནཾ། ཤ་མེ་ཤ་མེ། པྲ་ཤ་མནྟ་མེ། སརྦ་ཨི་ཏུ་པ། དྲ་བ་བྱུ་དྷ་ཡ། པཱུ་
ར་ཎི་པཱུ་ར་ཎི། པཱུ་ར་ཡ་མི། སརྦ་ཨཱ་ཀཱ་ཤཱ་ཡ། བཻ་ཌཱུརྱ་པྲ་ཏི་བྷཱ་སི་སརྦ་པཱ་པཾ་ཀཱ་ཀཾ་
ཀ་ར་སྭཱ་ཧཱ། ཞེས་བེ་ཌཱུརྱའི་གཟུགས་སུ་གྲགས་པའི་གཟུངས་རིང་གང་མང་དང་། ༀ་ན་མོ་བྷ་ག་ཝ་
ཏེ། བྷི་ཥ་ཛེ་གུ་རུ་བཻ་ཌཱུརྱ་པྲ་ཧ་རཱ་ཛཱ་ཡ། ཏ་ཐཱ་ག་ཏཱ་ཡ་ཨརྡ་ཏེ་སམྱ་ཀཾ་བུདྡྷ་ཡ།
ཏདྱ་ཐཱ། ཨོཾ་བྷེ་ཥ་ཛེ་གྷོ་ཥ་ཛེ། མ་ཧཱ་བྷི་ཥ་ཛེ། བྷེ་ཥ་ཛོ་རཱ་ཛཱ། ས་མུངྒ་ཏེ་སྭཱ་ཧཱ། ཞེས་
སྨན་གཟུངས་རིང་ཐུང་གང་འགྲུབ་བཟླ། དེ་ལྟ་བུའི་བུམ་ཆུས་ལྷ་ལའང་ཁྲུས་གསོལ་ཞིང་། རང་གཞན་གྱིས་
འཐུང་ཞིང་ཁྲུས་བྱས་པས་ནད་གདོན་སྡིག་སྒྲིབ་ཐམས་ཅད་ལས་ཐར་བར་འགྱུར་རོ། །གཤིན་པོའི་རུས་པ་
སོགས་ལ་གཏོར་བས་ཕན་ཡོན་ཆེ་ཞིང་། གནས་ཁང་དང་ཡུལ་ཕྱོགས་ཞིང་ས་སོགས་ལ་གཏོར་བས་བཀྲ་
-465-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ཤིས་པ་སོགས་ཕན་ཡོན་ཆེན་པོ་འབྱུང་བ་ངེས་སོ། །མཇུག་ཏུ་མཆོད་བསྟོད་ནི།
ལྷ་དང་ཀླུ་དང་གནོད་སྦྱིན་མི་རྣམས་དང་། །ཕྱོགས་བཅུའི་བྱང་ཆུབ་
སེམས་དཔའི་མཆོད་པ་རྣམས། །ཡོན་ཏན་ཆེན་པོ་འཇིག་རྟེན་གཙོ་ལ་འབུལ། །
མཆོག་གི་མཆོད་པ་འདི་དག་བཞེས་སུ་གསོལ། ། མཆོད་གཟུངས་ཚར་གཅིག་བཟླ།
མཚན་ལེགས་རིན་ཆེན་གསེར་བཟང་མྱ་ངན་མེད། །ཆོས་བསྒྲགས་མངོན་མཁྱེན་
སྨན་བླ་ཤཱཀྱ་ཐུབ། །རྒྱ་ཆེན་སྨོན་ལམ་ཡོངས་སུ་རྫོགས་པ་ཡི། །བདེ་བར་
གཤེགས་པ་བརྒྱད་ལ་འཚལ་བསྟོད། །སྟོན་པ་བླ་མེད་སངས་རྒྱས་རིན་པོ་ཆེ། །
སྐྱོབ་པ་བླ་མེད་དམ་ཆོས་རིན་པོ་ཆེ། །འདྲེན་པ་བླ་མེད་དགེ་འདུན་རིན་པོ་ཆེ། །
སྐྱབས་གནས་དཀོན་མཆོག་གསུམ་ལ་ཕྱག་འཚལ་བསྟོད། །བསྟོད་པར་འོས་པ་
ཐམས་ཅད་ལ། །ཞིང་རྡུལ་ཀུན་གྱི་གྲངས་སྙེད་ཀྱིས། །ལུས་བཏུད་པ་ཡིས་རྣམ་
ཀུན་ཏུ། །མཆོག་ཏུ་དད་པས་ཕྱག་འཚལ་བསྟོད། །སྨོན་ལམ་ནི། །
དེང་འདིར་མདོ་སྡེའི་ཆོ་ག་ཇི་བཞིན་དུ། །རྒྱལ་བ་འཁོར་བཅས་ཕྱག་
འཚལ་མཆོད་སོགས་མཐུས། །བདེ་གཤེགས་རྣམས་ཀྱིས་སྨོན་ལམ་གང་བཏབ་
དང་། །རྒྱལ་སྲས་ཚད་མ་རྣམས་ཀྱིས་ཞལ་བཞེས་དང་། །ཆོས་སྐྱོང་སྲུང་མས་
ཐུགས་དམ་གང་བཅས་པ། །བདག་ཅག་རྣམས་ལ་འགྲུབ་པར་མཛད་དུ་གསོལ།།
ཐུབ་བསྟན་དར་ཞིང་བསྟན་འཛིན་ཞབས་པད་བརྟན། །མི་བདག་ཆོས་ལྡན་
འབངས་རྣམས་དགེ་ལ་འཁོལ། །འགྲོ་ཀུན་བདེ་སྐྱིད་འཕེལ་ཞིང་ཆོས་ལ་མོས།།
ནད་གདོན་དབུལ་ཕོངས་འཐབ་རྩོད་རྒྱུན་ཆད་དེ། །བྱམས་པའི་སེམས་ལྡན་ཆོས་
དང་བཀྲ་ཤིས་རྒྱས། །སྒྲིབ་བྱང་ཚོགས་རྫོགས་བྱང་ཆེན་མྱུར་ཐོབ་ཤོག །བདེ་
གཤེགས་སྲས་བཅས་ཀུན་གྱི་ཐུགས་བསྐྱེད་དང་། །མཛད་པ་སྨོན་ལམ་མཁྱེན་
-466-



སྨན་བླའི་མདོ་ཆོག་བསྡུས་པ་བདུད་རྩིའི་བུམ་བཟང་།
བརྩེ་ནུས་པའི་ཚུལ། །བླ་མེད་ཡེ་ཤེས་སྒྱུ་འཕྲུལ་ཇི་འདྲ་བ། །དེ་འདྲ་ཁོ་ནར་
བདག་ཀྱང་འགྱུར་བར་ཤོག །བཟོད་གསོལ་ནི།
མ་འབྱོར་པ་དང་ཉམས་པ་དང་། །གང་ཡང་བདག་རྨོངས་བློ་ཡིས་ནི། །
བགྱིས་པ་དང་ནི་བགྱིད་བསྩལ་པ། །དེ་ཀུན་བཟོད་པར་མཛད་དུ་གསོལ། །བག་
མེད་སྤྱོད་པ་མ་དག་པས། །མདོ་ལས་བྱུང་བའི་ཆོ་ག་བཞིན། །མ་ལྕོགས་འཁྲུལ་
བ་ཅི་མཆིས་པ། །དེ་ ཡང་ བཟོད་པར་མཛད་དུ་གསོལ། ། གཤེགས་གསོལ་ནི། ཁྱེད་
ཀྱིས་སེམས་ཅན་དོན་ཀུན་མཛད། །རྗེས་སུ་མཐུན་པའི་དངོས་གྲུབ་སྩོལ། །
སངས་རྒྱས་ཡུལ་དུ་གཤེགས་ནས་ཀྱང་། །སླར་ཡང་ཐུགས་རྗེས་འབྱོན་པར་
མཛོད། །མགོན་པོ་ཐུགས་རྗེ་ཆེན་པོ་དང་ལྡན་པ་རྣམས་ཀྱིས་བདག་དང་སེམས་
ཅན་ཐམས་ཅད་ཀྱི་དོན་མཛད་པ་ལགས་ཀྱིས་སོ་སོའི་ཞིང་ཁམས་སུ་རྫུ་འཕྲུལ་
གྱིས་འཁོར་དང་བཅས་པ་གཤེགས་སུ་གསོལ་ལོ། །དགེ་བ་བསྔོ་བ་ནི། །
འཇམ་དཔལ་དཔའ་བོས་ཇི་ལྟར་ སོགས་ཚིགས་བཅད་གཉིས་དང་། དགེ་བ་འདི་
ཡིས་མྱུར་དུ་བདག །སྨན་པའི་རྒྱལ་པོ་འགྲུབ་གྱུར་ནས། །འགྲོ་བ་གཅིག་ཀྱང་མ་
ལུས་པ། །དེ་ཡི་ས་ལ་འགོད་པར་ཤོག །འགྲོ་བའི་སྡུག་བསྔལ་སྨན་གཅིག་པུ། །
བདེ་བ་ཐམས་ཅད་འབྱུང་བའི་གནས། །བསྟན་པ་རྙེད་དང་བཀུར་སྟི་དང་། །
བཅས་ཏེ་ཡུན་རིང་གནས་གྱུར་ཅིག །རྨད་བྱུང་སྲས་བཅས་རྒྱལ་བའི་བྱིན་རླབས་
དང༌། །རྟེན་འབྲེལ་བསླུ་བ་མེད་པའི་བདེན་པ་དང་། །བདག་གི་ལྷག་བསམ་དག་
པའི་མཐུ་སྟོབས་ཀྱིས། །རྣམ་དག་སྨོན་པའི་གནས་ཀུན་འགྲུབ་པར་ཤོག །
ཤིས་པ་བརྗོད་པ་ནི། སྙིགས་མའི་འགྲོ་ལ་ཐུགས་རྗེ་ཉི་མའི་འོད། །ཆེས་ཆེར་རབ་
འབར་བཅོམ་ལྡན་བདེ་གཤེགས་བདུན། །སྨོན་ལམ་གསུངས་པ་དོན་ཀུན་གྲུབ་པ་
-467-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
སོགས། །རྫོགས་པའི་སངས་རྒྱས་རྣམས་ཀྱི་བཀྲ་ཤིས་ཤོག །ཐོས་པ་ཙམ་གྱིས་
སྲིད་ཞིའི་སྡུག་བསྔལ་ལས། །རྣམ་པར་སྒྲོལ་ནུས་ཟབ་དང་རྒྱ་ཆེ་བའི། །སྙིང་པོ་
སྨན་གྱི་མདོ་སྡེ་བརྒྱད་བརྒྱ་པ། །གསུང་མཆོག་དམ་པའི་ཆོས་ཀྱི་བཀྲ་ཤིས་ཤོག།
ཞུ་གསོལ་སྲུང་སྐྱོབ་མཛད་པའི་སེམས་དཔའ་ཆེ། །ཉན་ཐོས་ཕྱོགས་སྐྱོང་གནོད་
སྦྱིན་སྡེ་དཔོན་སོགས། །ཆོས་འདི་ཡུན་དུ་འཕེལ་ཞིང་གནས་བྱེད་པའི། །དགེ་
འདུན་འདུས་ པའི་ ཚོགས་ ཀྱི་བཀྲ་ཤིས་ཤོག། །།གཞན་ཡང་བཀྲ་ཤིས་ཀྱི་ཚིགས་བཅད་ཅི་
རིགས་པས་དགེ་ལེགས་སུ་བྱའོ། །དེ་ལྟར་བདེ་གཤེགས་གསུང་གིས་ལེགས་བསྔགས་པའི། །མདོ་སྡེའི་རྒྱལ་
པོའི་ཆོ་གའི་ཡང་སྙིང་ནི། །བརྩེ་བའི་བསམ་པས་གསལ་བར་བྱས་པའི་མཐུས། །འགྲོ་ཀུན་སྨན་པའི་རྒྱལ་པོ་
འགྲུབ་འགྱུར་ཅིག །ཅེས་མདོ་ཆོག་བདུད་རྩིའི་བུམ་བཟང་ཞེས་བྱ་བ་འདི་ནི་འཇུག་པ་བདེ་ཞིང་དོན་
འདུས་ལ་དགོས་པ་ཆེ་བའི་གནད་མཐོང་ནས་རབ་ཚེས་ལྕགས་ཡོས་ནག་ཟླའི་ཚེས་ཉེར་ལྔར་མི་ཕམ་པས་
སྦྱར་བའི་དགེ་བས་མཁའ་ཁྱབ་ཀྱི་སེམས་ཅན་ལ་ཕན་བདེ་བླ་ན་མེད་པ་རྟག་ཁྱབ་ལྷུན་གྲུབ་ཏུ་འབྱུང་བར་
གྱུར་ཅིག འདི་ལས་རྒྱས་པར་འདོད་ན་ལྔ་པ་ཆེན་པོའི་ཆོག་བསྒྲིགས་ཡིད་བཞིན་དབང་རྒྱལ་དང་། བསྡུས་
པ་ལ་མོས་ན་པཎ་ཆེན་ཐམས་ཅད་མཁྱེན་པའི་མདོ་ཆོག་བདུད་རྩིའི་ཡང་ཞུན་སྙིང་པོ་སོགས་དམ་པ་རྣམས་
ཀྱིས་མཛད་པའི་གཞུང་ལྟར་ཉམས་སུ་བླང་བར་བྱའོ།། ། དེང་ འདིར་ འཕགས་ ཚོགས་ དེ་ དག་
ཐམས་ཅད་ལ། །མཆོད་ཡོན་བྱུག་པ་མེ་ཏོག་བདུག་སྤོས་དང༌། །མར་མེ་ཞལ་ཟས་
སིལ་སྙན་རོལ་མོའི་ཚོགས། ། གདུགས་དང་མཛེས་པའི་བ་དན་ལ་སོགས་པ།།
དངོས་སུ་ཇི་ལྟར་འབྱོར་པའི་མཆོད་པ་དང་། །ཕྱོགས་བཅུར་བདག་པོས་ཡོངས་སུ་
མ་བཟུང་བའི། །ལྷ་མིའི་ཡོད་བྱད་ཕུན་སུམ་ཚོགས་ཀུན་དང་། །གཟུངས་དང་
རིག་པའི་མཐུ་དང་མོས་སྟོབས་ཀྱིས། །བསྐྱེད་པའི་མཆོད་སྤྲིན་བཟང་པོ་སྤྱོད་པ་
ཡི། །སྨོན་ལམ་ལས་བྱུང་རྒྱ་མཚོ་ཐམས་ཅད་པ། །ཀུན་ཏུ་བཟང་པོའི་མཆོད་པའི་
-468-



སྨན་བླའི་མདོ་ཆོག་བསྡུས་པ་བདུད་རྩིའི་བུམ་བཟང་།
སྤྲིན་ཕུང་གིས། །ནམ་མཁའི་མཐའ་ཀླས་ རྒྱས་ པར་ བཀང་ སྟེ་ འབུལ། །བདག་
གིས་ཐོག་མེད་དུས་ནས་ད་ལྟའི་བར། །ཉོན་མོངས་དབང་གིས་བགྱི་འོས་མ་
བགྱིས་ཤིང་། །མི་འོས་ལས་བགྱིས་སྡིག་ལྟུང་ཅི་བསགས་པ། །གནོང་ཞིང་འགྱོད་
པས་ཡང་དག་བཤགས་པར་བགྱི། །འཕགས་དང་སོ་སོའི་སྐྱེ་བོའི་དགེ་བ་ནི།།
དུས་གསུམ་བསགས་ལ་རྗེས་སུ་ཡི་རང་ངོ་། །ཕྱོགས་བཅུར་བཞུགས་པའི་རྒྱལ་བ་
ཐམས་ཅད་ལ། །ཆོས་འཁོར་བླ་ན་མེད་པ་བསྐོར་བར་བསྐུལ། །འཇིག་རྟེན་སྒྲོན་
མེ་མྱ་ངན་འདའ་བཞེད་པ། ། དེ་ཀུན་མྱ་ངན་མི་འདའ་བཞུགས་གསོལ་འདེབས།།
འདིས་མཚོན་དགེ་ཀུན་བདག་གཞན་མ་ལུས་པ། །བླ་མེད་བྱང་ཆུབ་མངོན་
བྱེད་རྒྱུར་བསྔོའོ། །འགྲེས་བྱང་ངོ༌།། །།
-469-



༄༅། །སྨན་བླའི་སྒོམ་བཟླས་ཤིན་ཏུ་བསྡུས་པ་
ཕན་བདེའི་མྱུར་ལམ་ཞེས་བྱ་བ་
བཞུགས་སོ། །
ཀོང་སྤྲུལ་བློ་གྲོས་མཐའ་ཡས་ཀྱིས་མཛད་པ།
ན་མོ་གུ་རུ་བྷེ་ཥ་ཛྭ་རཱ་ཛ་ཡ། འདིར་སྨན་བླའི་སྒོམ་བཟླས་མདོར་བསྡུས་པའི་ཚུལ་གྱིས་
ཉམས་སུ་ལེན་པར་འདོད་པས། སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །སོགས་
སྐྱབས་སེམས་ལན་གསུམ་དང་། །སེམས་ཅན་ཐམས་ཅད་བདེ་བ་དང་སོགས་ཚད་མེད་བཞི་
བསྒོམ། །ཨོཾ་སྭ་བྷ་ཝ་ཤུདྡྷསརྦ་དྷརྨཱསྭ་བྷ་ཝ་ཤུདྡྷོ་ཉཧཾ། སྟོང་པའི་ངང་ལས་པད་ཟླའི་
གདན་གྱི་སྟེང་། རང་སེམས་ཧཱུཾ་ཡིག་འོད་ཀྱིས་དོན་གཉིས་བསྒྲུབས། །ཚུར་འདུས་
བདག་ཉིད་བཅོམ་ལྡན་སྨན་གྱི་བླ། །སྐུ་མདོག་མཐིང་ག་ཞལ་གཅིག་ཕྱག་གཉིས་
པ༑ ༑ཕྱག་གཡས་མཆོག་སྦྱིན་ཕྱག་རྒྱས་ཨ་རུ་ར། །གཡོན་པས་མཉམ་བཞག་
བདུད་རྩིའི་ལྷུང་བཟེད་བསྣམས། །མཚན་དཔེའི་དཔལ་འབར་ཆོས་གོས་རྣམ་
གསུམ་གསོལ། །ཞབས་གཉིས་རྡོ་རྗེའི་སྐྱིལ་མོ་ཀྲུང་གིས་བཞུགས། །གཡས་སུ་
རྒྱལ་ སྲས་ ཉི་ ལྟར་ སྣང་ བྱེད་དམར། །ཕྱག་གཡོན་ ཉི་ མས་ མཚན་ པའི་ པདྨ་
བསྣམས། །གཡོན་དུ་ཟླ་ལྟར་སྣང་བྱེད་སྐུ་མདོག་དཀར། །ཕྱག་གཡོན་ཟླ་བས་
མཚན་པའི་པདྨ་འཛིན། །གཉིས་ཀ་གཡས་པས་མཆོག་སྦྱིན་ཕྱག་རྒྱ་མཛད། །དར་
དང་རིན་ཆེན་རྒྱན་རྫོགས་གཙོ་བོ་ལ། །འདུད་པའི་ཚུལ་གྱིས་པད་ཟླའི་གདན་ལ་
470 -



སྨན་བླའི་སྒོམ་བཟླས་ཤིན་ཏུ་བསྡུས་པ་ཕན་བདེའི་མྱུར་ལམ།
བཞེངས། །གཙོ་འཁོར་ཀུན་གྱི་གནས་གསུམ་འབྲུ་གསུམ་མཚན། །དེ་ལས་འོད་
འཕྲོས་ཕྱོགས་བཅུའི་རྒྱལ་བ་ཀུན། །བཅོམ་ལྡན་སྨན་གྱི་བླ་མའི་རྣམ་པ་རུ། །
མདུན་གྱི་ནམ་མཁའ་བཛྲ་ས་མཱ་ཛཛཧཱུྃ་བཾ་ཧོརང་ལ་གཉིས་མེད་ཐིམ། །ཐུགས་
ཀར་ཟླ་སྟེང་ཧཱུཾ་མཐར་སྔགས་ཕྲེང་ལས། །འོད་འཕྲོས་འཕགས་མཆོད་འགྲོ་ཀུན་
སྒྲིབ་གཉིས་སྦྱངས། །སྲས་བཅས་རྒྱལ་བའི་ཐུགས་རྗེ་བྱིན་རླབས་ཀུན། །ཚུར་
འདུས་བདག་རྒྱུད་བྱིན་གྱིས་བརླབས་པར་གྱུར། །ཏདྱ་ཐཱ། ཨོཾ་བྷེ་ཥ་ཚེ་བྷེ་ཥ་ཛེ་མ་ཧཱ་
བྷེ་ཥ་ཛྭ་རཱ་ཛ་ས་མུངྒ་ཏེ་སྭཱ་ཧཱ། ཅེས་ཅི་ནུས་དང་། སྤྲོ་ན་གཟུངས་རིང་ཀྱང་བཟླ། མཐར་བདག་
བསྐྱེད་ཀྱི་ཡེ་ཤེས་པ་མདུན་གྱི་ནམ་མཁར་བྱོན་པ་ལ། ཨོཾ་བྷི་ཥ་ཚེ་རཱ་ཛ་ས་པ་རི་ཝཱ་
ར་ ཨནྡྷཾ་ སོགས་ཀྱིས་མཆོད། ཐུགས་ རྗེ་ ཀུན་ ལ་ སྙོམས་ པའི་ བཅོམ་ ལྡན་ འདས།།
མཚན་ཙམ་ཐོས་པས་ངན་འགྲོའི་སྡུག་བསྔལ་སེལ། །དུག་གསུམ་ནད་སེལ་སངས་
རྒྱས་སྨན་གྱི་བླ། །བཻ་ཌཱུརྱ་ཡི་འོད་ལ་ཕྱག་འཚལ་ལོ། །བཅོམ་ལྡན་དེ་བཞིན་
གཤེགས་པ་དགྲ་བཅོམ་པ། །ཡང་དག་རྫོགས་པའི་སངས་རྒྱས་སྨན་གྱི་བླས།།
བདག་དང་མཐའ་ཡས་སེམས་ཅན་ཐམས་ཅད་ལ། །མཆོག་དང་ཐུན་མོང་དངོས་
གྲུབ་བསྩལ་དུ་གསོལ། །ཞེས་བསྟོད་ཅིང་གསོལ་བ་གདབ་ལ། ཨོ་བཛྲ་མུས་གཤེགས་སུ་གསོལ།
འཁོར་དང་གདན་འོད་དུ་ཞུ་ནས་རང་ལ་ཐིམ། རང་གི་གནས་གསུམ་དུ་ཨོཾ་ཨཱཿཧཱུྃ་
གིས་མཚན་པར་བསམ། དགེ་བ་འདི་ཡིས་མྱུར་དུ་བདག །སངས་རྒྱས་སྨན་བླ་
འགྲུབ་གྱུར་ནས། །སོགས་བསྔོ་སྨོན་བྱ། བསྙེན་པ་བྱེད་ན་ཁྲུས་དང་གཙང་སྦྲ་ལ་གནས་པས་གཟུངས་
ཐུང་འབུམ་ཕྲག་གཅིག་ཁ་སྐོང་དང་བཅས་པ་བཟླ། ཐུན་མཚམས་སུ་ཕྱག་མཆོད་རྒྱས་བསྡུས་གང་རིགས་
སམ། སྨན་མདོ་ཆེ་ཆུང་ཇི་ལྟར་ནུས་པ་བཀླག་པར་བྱའོ། །ཞེས་པའང་ཉེར་མཁོའི་སླད་དུ་མང་དུ་ཐོས་པའི་བྱ་
བྲལ་བ་མཉྫགྷོ་ཥས་སྦྱར་བ་སྟེ། དགེ་བས་འགྲོ་ཀུན་ཕན་བདེའི་རྒྱུར་གྱུར་ཅིག། །། མངྒལཾ།།
-471-



༄༅། །དེ་བཞིན་གཤེགས་པ་བདུན་གྱི་སྔོན་གྱི་སྨོན་ལམ་གྱི་ཁྱད་པར་
རྒྱས་པ་དང་རྗེས་སུ་མཐུན་པར་གདབ་པ་འབྲེལ་བཅས་
གཏན་བདེའི་ས་བོན་ཞེས་བྱ་བ་བཞུགས་སོ། །
ཀོང་སྤྲུལ་ཡོན་ཏན་རྒྱ་མཚོས་མཛད་པ།
ན་མོ་བུདྡྷཱ་ ཡ། མཚན་ ཙམ་ ཐོས་ པས་ འདི་ ཕྱིའི་ སྡུག་བསྔལ་ལས། །སྐྱོབ་
མཛད་རྒྱུ་འབྲས་ནད་སེལ་སྨན་གྱི་བླ། །བཅོམ་ལྡན་བེ་ཌཱུརྱ་འོད་རྒྱལ་པོ་ལ།།
ཕྱག་འཚལ་སྐྱབས་སུ་མཆིའོ་ཐུགས་རྗེས་ཟུངས། །ནམ་མཁའི་མཐའ་ཁྱབ་འགྲོ་
བ་ཀུན་གྱི་ཕྱིར། །བདག་ནི་མྱུར་དུ་མངོན་པར་སངས་རྒྱས་ནས། །བདེ་གཤེགས་
སྨན་གྱི་བླ་མ་ཅི་འདྲ་བ། །དེ་འདྲ་ཁོ་ནར་བདག་ཀྱང་འགྱུར་བར་ཤོག །དེ་
བཞིན་གཤེགས་པ་དེའི་སྨོན་ལམ་ཆེན་པོ་བཅུ་གཉིས་ནི། བདག་ལུས་འོད་ཀྱིས་
འཇིག་རྟེན་གྲངས་མེད་པར། །ལྷང་ངེར་སྣང་ཞིང་སེམས་ཅན་ཐམས་ཅད་ཀྱང་།།
མཚན་བཟང་སོ་གཉིས་དཔེ་བྱད་བརྒྱད་ཅུས་བརྒྱན། །བདག་གཅིག་ཅི་འདྲ་ཀུན་
ཀྱང་དེར་འདྲར་ཤོག ༡ །ནོར་བུ་བེ་ཌཱུརྨ་ལྟར་བདག་གི་ལུས། །ཤིན་ཏུ་དག་ཅིང་
འོད་ཟེར་དྲྭ་བས་བརྒྱན། །མཚན་མོར་བགྲོད་དང་གླིང་བར་སྐྱེས་སོགས་ ཀྱི།།
མུན་པ་བསལ་ནས་དགེ་ལ་སྦྱོར་བར་ཤོག ༢ །ཐབས་དང་ཤེས་རབ་དཔག་ཏུ་
མེད་པ་ཡིས། །དཔག་གིས་མི་ལོངས་ འཇིག་རྟེན་ ཁམས་རྣམས་ཀུན། །ལོངས་
སྤྱོད་མི་ཟད་པ་དང་ལྡན་བྱས་ཏེ། །སུ་ཡང་ཅིས་ཀྱང་བྲེལ་བ་མེད་གྱུར་ཅིག ༣།
-472-



སྨོན་ལམ་གཏན་བདེའི་ས་བོན།
སེམས་ཅན་གང་དག་ལམ་ངན་ལ་ཞུགས་པ། །སྐལ་པར་མཚམས་པའི་བྱང་ཆུབ་
ལ་འགོད་ཅིང་། །ཉན་ཐོས་རང་སངས་རྒྱས་ཀྱི་ལམ་ཞུགས་རྣམས། །བྱང་ཆུབ་བླ་
ན་མེད་ལ་འགོད་གྱུར་ཅིག ༤ །བདག་གི་མིང་ཙམ་ཐོས་པའི་སེམས་ཅན་རྣམས།།
སྡོམ་པ་གསུམ་ལྡན་ཚུལ་ཁྲིམས་ཉམས་མེད་ཅིང་། །ཚུལ་ཁྲིམས་ལོག་པར་ཞུགས་
པས་ངན་འགྲོ་རུ། །ནམ་ཡང་གཅིག་ཀྱང་འགྲོ་བར་མ་གྱུར་ཅིག ༥ །ལུས་ངན་
དབང་པོ་མ་ཚང་སྐྱོན་ཅན་དང་། །སྒུར་པོ་ཤ་བཀྲ་འོན་ལོང་སྨྱོན་པ་སོགས། །དེ་
ཀུན་བདག་མིང་ཐོས་པས་བདེ་དང་ལྡན། །དབང་པོ་ཚང་ཞིང་ཡན་ལག་རྫོགས་
གྱུར་ཅིག ༦ །སྣ་ཚོགས་ནད་ཀྱིས་ལུས་གཟིར་སྐྱབས་མེད་ཅིང་། །འཚོགས་ཆས་
སྨན་མི་བདོག་ལ་བདག་གི་མིང་། །རྣ་བར་གྲགས་པས་ནད་གདོན་རྩད་ནས་ཞི།།
བྱང་ཆུབ་བར་དུ་ནད་ལས་ཐར་གྱུར་ཅིག༧ །སྐྱོན་བརྒྱས་དཀྲིས་པའི་བུད་མེད་
ཉོན་མོངས་པ། །གང་དག་རྣ་བར་བདག་གི་མིང་ཐོས་པས། །བྱང་ཆུབ་བར་དུ་
བུད་ མེད་ ལས་ ལྡོག་ སྟེ། །སྐྱེས་ པའི་ དངོས་ པོ་ མཆོག་ དང་ ལྡན་ གྱུར་ ཅིག ར།
བདུད་ཀྱི་ཞགས་པས་བཅིངས་རྣམས་རབ་བཅད་ཅིང་། །ལྟ་བ་མི་མཐུན་མང་པོས་
གཟིངས་པ་རྣམས། །ཡང་དག་ལྟ་བ་མཆོག་ལ་བཀོད་ནས་ཀྱང་། །མཐར་གྱིས་
བྱང་ཆུབ་སྤྱོད་ལ་གཞུག་གྱུར་ཅིག ༩ །སུ་དག་རྒྱལ་པོའི་འཇིགས་པས་སྐྲག་པ་
དང་། །བཅིང་ བརྡེག་ གོ་ རར་ གཞུག་ ཅིང་ གསད་ འོས་ པ། །དེ་ དག་ བདག་ གི་
བསོད་ནམས་མཐུ་ཆེན་པོས། །བདེ་བླག་ཉིད་དུ་འཇིགས་ལས་ཐར་གྱུར་ཅིག
༡༠ །གང་དག་བཀྲེས་ཤིང་སྐོམ་པའི་མེས་གདུང་བས། ཁ་ཟས་ཆེད་དུ་སྡིག་ལ་
བརྩོན་པ་རྣམས། །རོ་བརྒྱ་ལྡན་པའི་ཟས་ཀྱིས་ཚིམས་བྱས་ཏེ། །ཆོས་ཀྱི་རོ་ ཡི་
བདེ་ལ་འགོད་གྱུར་ཅིག ༡༡ །སྒྲེན་མོ་བགོ་བ་མེད་པས་ཚ་གྲང་སོགས། །གནོད་
-473-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
པས་ གཙེས་ ལ་ སྤྱད་འོས་ གོས་ མཆོག་དང་། །རྒྱན་ ཕྲེང་ སྤོས་དང་རོལ་མོ་ལ་
སོགས་པ། །ཇི་ འདོད་སྦྱིན་པས་བསམ་ པ་སྐོང་གྱུར་ཅིག ༡༢ །ཆགས་ གཞན་ཡང་
རྣམ་ཐར་དང་རྗེས་སུ་མཐུན་པར་གདབ་པ། པས་ཟིལ་ནོན་རྣམ་སྨིན་མི་ཤེས་པ། །སེར་སྣས་
ཡི་དྭགས་དུད་འགྲོར་སྐྱེས་རྣམས་ཀྱང་། །བདག་མིང་དྲན་མ་ཐག་ཏུ་མིར་སྐྱེས་
ནས། །ཚེ་རབས་དྲན་ཅིང་གཏོང་བ་ཆེ་ལྡན་ཤོག །ལྟ་དང་ཚུལ་ཁྲིམས་ལོག་པར་
ཞུགས་པ་ཡིས། །མི་ཟད་དམྱལ་བ་མྱོང་རྣམས་བདག་གི་མིང་། །དྲན་པའི་མོད་ལ་
མཐོ་རིས་མཆོག་ཏུ་སྐྱེས། །འཕགས་པའི་ལྟ་དང་ཚུལ་ཁྲིམས་མཐར་ཕྱིན་ཤོག།
ཕྲག་དོག་དབང་གྱུར་བདག་བསྟོད་གཞན་སྨོད་པས། །ངན་འགྲོ་བྲན་གྱི་སྐྱེ་གནས་
གྱུར་པ་དག །བདག་མིང་དྲན་པ་ཙམ་གྱིས་སྡུག་བསྔལ་ཟད། །དབང་རྣོན་དགེ་
ཆོས་མཐའ་དག་རྫོགས་བྱེད་ཤོག །ཕྲ་མས་འཁྲུགས་ཏེ་བྱད་སྟེམས་རོ་ལངས་
སོགས། །མི་དགེའི་སྦྱོར་བས་ལུས་སྲོག་འཇོམས་ པ་དག །བདག་གི་མིང་ཐོས་
ཕན་ པའི་ སེམས་ སུ་ གྱུར། །སུ་ ཡང་ གནོད་མེད་ཆོག་ཤེས་ སེམས་ ལྡན་ཤོག།
བདག་ཉིད་རྗེས་སུ་དྲན་པ་སུ་ཡང་རུང་། །འཇིགས་ཀུན་ལས་ཐར་བསམ་དགུ་
ཡོངས་སུ་རྫོགས། །སྡིག་སྒྲིབ་ཀུན་ཞི་ངན་འགྲོའི་སྒོ་མོ་བཅད། །བྱང་ཆུབ་མཆོག་
ལས་ཕྱིར་མི་ལྡོག་འགྱུར་ཤོག །ཁྱད་པར་བདག་མིང་ཐོས་པས་སེམས་ཅན་ཀུན།།
བདེ་བ་ཅན་དུ་པདྨའི་སྙིང་པོ་ལས། །བརྫུས་སྐྱེས་མགོན་པོ་ཚེ་དཔག་མེད་པ་
མཐོང་། །བྱང་ཆུབ་ཆེན་པོ་མྱུར་དུ་ཐོབ་གྱུར་ཅིག །མཚན་ཙམ་ཐོས་པས་ལས་
སྒྲིབ་ རྒྱུན་ གཅོད་ ཅིང་། །ཐབས་ མཁས་ ཐུགས་ རྗེ་ ཆེ་ ལྡན་ འགྲོ་བའི་མགོན།།
མཚན་ལེགས་ཡོངས་བསྒྲགས་དཔལ་གྱི་རྒྱལ་པོ་ལ། །ཕྱག་འཚལ་སྐྱབས་སུ་མཆི་
འོ་ཐུགས་རྗེས་ཟུངས། །ནམ་མཁའི་མཐའ་ཁྱབ་འགྲོ་བ་ཀུན་གྱི་ཕྱིར། །བདག་ནི་
-474-



སྨོན་ལམ་གཏན་བདེའི་ས་བོན།
མྱུར་དུ་མངོན་པར་སངས་རྒྱས་ནས། །མཚན་ལེགས་ཡོངས་བསྒྲགས་རྒྱལ་པོ་ཅི་
འདྲ་བ། །དེ་འདྲ་ཁོ་ནར་བདག་ཀྱང་འགྱུར་བར་ཤོག །སེམས་ཅན་གང་དག་ནད་
རིམས་བྱད་སྟེམས་སོགས། །སྣ་ཚོགས་འཇིགས་པས་ གཙོས་རྣམས་བདག་གི་
མཐུས། །བདག་མིང་དྲན་པས་ནད་གདོན་མོད་ལ་ཞི། །བྱང་ཆུབ་བར་དུ་གནོད་
པར་མ་གྱུར་ཅིག ༡ །འོན་ལོང་སྨྱོ་དང་ཤ་བཀྲ་ལ་སོགས་པ། །ཚབ་ཆེན་ནད་
ཀྱིས་བཏབ་པར་གྱུར་རྣམས་ཀྱང་། །བདག་མིང་དྲན་ཞིང་བརྗོད་པས་བྱང་ཆུབ་
བར། །སྡུག་བསྔལ་རྒྱུན་ཆད་དབང་པོ་ཚང་གྱུར་ཅིག ༢ །མཚམས་མེད་ལྔ་དང་
དམ་ཆོས་སྤོང་སོགས་ཀྱིས། །བདག་མིང་ཐོས་པའི་མོད་ལ་ལས་སྒྲིབ་ཟད། །བྱང་
ཆུབ་བར་དུ་ངན་འགྲོར་མི་སྐྱེ་ཞིང་། །སྐྱེས་པ་དག་ཀྱང་མོད་ལ་ཐར་གྱུར་ཅིག ༣།
བདོག་པ་མེད་པས་དབུལ་ཕོངས་གྱུར་རྣམས་ཀྱང་། །བདག་མིང་ཡིད་ལ་གནས་
པས་སྙིང་པོའི་བར། །ཟས་སྐོམ་དབྱིག་དང་འབྲུ་ནོར་རྒྱན་ཕྲེང་གོས། །མལ་ཆ་
སྤོས་སོགས་འབྱོར་པ་འཕེལ་གྱུར་ཅིག ༤ །གང་དག་བཙོན་རར་བཅིངས་ཤིང་
མཚོན་ཆས་བརྡེག །གནོད་པ་དུ་མས་ལུས་ལ་གཟིར་རྣམས་ཀྱི། །ཡིད་ལ་བདག་
མིང་གནས་པས་བྱང་ཆུབ་བར། །གནོད་པའི་རྒྱུན་ཆད་བདེ་བས་ཚིམས་གྱུར་ཅིག
༥ །ལུས་ལ་གདུང་བའི་མེ་འབར་གཅན་གཟན་དང་། །སྦྲུལ་གདུག་ཁར་ཆུད་སྲོག་
ལ་བབ་རྣམས་ཀྱིས། །བདག་མིང་ཡིད་བྱས་འཇིགས་པ་ཀུན་ལས་ཐར། །གདུག་
ཅན་ཀུན་ཀྱང་བྱམས་སེམས་ལྡན་གྱུར་ཅིག ༦ །འཐབ་མོ་རྩོད་ པ་འགྱེད་པས་
ཡིད་འཁྲུགས་ཤིང་། །འཇིགས་སྐྲག་སྔགས་པར་གྱུར་ཀུན་བདག་གི་མིང་། །ཡིད་
ལ་བྱས་པས་འཐབ་རྩོད་རབ་ཏུ་ཞི། །ཕན་ཚུན་བྱམས་པའི་སེམས་ལ་གནས་གྱུར་
ཅིག ༧ །ཆུ་ ཀླུང་རྒྱ་མཚོར་གྲུར་ཞུགས་ གླིང་མེད་པར། །ཕྱིན་ཏེ་སྲོག་འདོད་སྨྲེ་
-475-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
སྔགས་ འདོན་པ་དག །བདག་མིང་ ཡིད་ ཀྱིས་བརྗོད་པས་དབུགས་ཕྱིན་ཞིང༌།།
འཇིགས་པ་མེད་པར་བདེ་བར་བརྒལ་གྱུར་ཅིག། ༨ །།བདུད་བཅོམ་འཇིག་རྟེན་
འདྲེན་པ་རྐང་གཉིས་གཙོ། །རིན་ཆེན་ཟླ་བ་པདྨས་རབ་བརྒྱན་ཅིང་། །མཁས་པ་
གཟི་བརྗིད་སྒྲ་དབྱངས་རྒྱལ་པོ་ལ། །ཕྱག་འཚལ་སྐྱབས་སུ་མཆིའོ་ཐུགས་རྗེས་
ཟུངས། །ནམ་མཁའི་མཐའ་ཁྱབ་འགྲོ་བ་ཀུན་གྱི་ཕྱིར། །བདག་ནི་མྱུར་དུ་མངོན་
པར་སངས་རྒྱས་ནས། །གཟི་བརྗིད་སྒྲ་དབྱངས་རྒྱལ་པོ་ཇི་འདྲ་བ། །དེ་འདྲ་ཁོ་
ནར་བདག་ཀྱང་འགྱུར་བར་ཤོག །ཞིང་ལས་ཚོང་སོགས་གཡེར་བས་དགེ་ཆོས་
ལས། །ཉམས་ཏེ་འཁོར་བའི་ཆུ་བཞིས་གཙོས་རྣམས་ཀྱིས། །བདག་མིང་ཐོས་མ་
ཐག་ཏུ་བསམ་དགུས་འབྱོར། །བྱང་ཆུབ་སེམས་དང་དཀར་པོའི་ཆོས་འཕེལ་ཤོག
༡ །བདག་མིང་བདེ་སྡུག་ཚོར་བས་ཉམས་ཐག་པའི། །སྐྱེ་གནས་བཞི་པོའི་རྣ་
ལམ་གྲགས་མ་ཐག །ལས་ཀྱི་སྒྲིབ་བྱང་སྐྱེ་བ་ཐ་མར་གྱུར། །ལྔ་ཡི་བདེ་བ་ཉམས་
སུ་མྱོང་གྱུར་ཅིག ༢ །སྟོང་གསུམ་ཁམས་ན་བུད་མེད་སྐྱེ་གནས་དང་། །བཙས་
པའི་ཚོར་བས་གཟིར་ཀུན་བདག་གི་མིང་། །དྲན་དང་བརྗོད་པའི་མོད་ལ་སྡུག་
བསྔལ་ཞི། །བྱང་ཆུབ་བར་དུ་སྐྱེས་པ་ཉིད་ཐོབ་ཤོག ༣ །འཆི་བདག་དགྲ་དང་
དགོན་པའི་གནོད་པས་གཙེས། །མཛའ་བཤེས་ཉེ་དུའི་མྱ་ངན་མྱོང་རྣམས་ཀྱིས།།
བདག་མིང་ཐོས་པས་སེམས་ཀྱི་ཟུག་རྔུ་དང་། །འཆི་དང་དགྲ་སོགས་གནོད་པ་ཞི་
གྱུར་ཅིག ༤ །མུན་པར་རྒྱུ་ཞིང་ལས་ཀྱི་མཐར་ཞུགས་པར། །སྡིག་ཅན་ གདོན་
གྱིས་གཙོས་ནས་འཇིགས་པ་དག །བདག་མིང་དྲན་པས་མུན་པ་མེད་པ་དང་།།
བགེགས་ཀྱང་བྱམས་ལ་གནས་ཤིང་མཆོད་བྱེད་ཅིང་། ༥ །ཐབས་ ཉམས་ཤེས་
རབ་ཆུང་རྣམས་བདག་གི་མིང་། །ཡིད་ལ་ཤར་པས་དཀོན་མཆོག་རྗེས་སུ་དྲན།།
-476-



སྨོན་ལམ་གཏན་བདེའི་ས་བོན།
གཟུངས་དང་བྱང་ཆུབ་ཆོས་རྣམས་མངོན་ཏུ་གྱུར། །ཤེས་རབ་ཆེན་པོའི་རྗེས་སུ་
འགྲོ་གྱུར་ཅིག ༦ །དམན་ལ་མོས་ཤིང་ཐེག་ཆུང་ལ་ཞུགས་པ། །དེ་དག་བདག་
མིང་དྲ་པས་ཉན་རང་གི། །ས་ལ་རྒྱབ་ཕྱོགས་བྱང་སེམས་ཡིད་བྱེད་དང་
། །མི་
འབྲལ་བླ་མེད་བྱང་ཆུབ་ཐོབ་གྱུར་ཅིག ༧ །སྐལ་པ་ཟད་ནས་གླིང་སོགས་འབར་
བའི་ཚེ། །མི་དགེའི་རྒྱུ་ ལས་ འཇིགས་ པ་མྱོང་ བ་ དག །བདག་མིང་དྲན་ པས་
བསིལ་བའི་དགོས་ཐོབ་ཅིང་། །སངས་རྒྱས་ཞིང་དུ་བརྫུས་ཏེ་སྐྱེ་གྱུར་ཅིག ར།
བསོད་ནམས་བརྒྱ་ཡི་མཚན་གྱིས་ལེགས་འབར་བ། །རྫོགས་པའི་སངས་རྒྱས་
གསེར་བཟང་དྲི་མ་མེད། །རིན་ཆེན་རབ་སྣང་བརྟུལ་ཞུགས་གྲུབ་པ་ལ། །ཕྱག་
འཚལ་སྐྱབས་ སུ་ མཆིའོ་ཐུགས་ རྗེས་ཟུངས། །ནམ་མཁའི་མཐའ་ཁྱབ་འགྲོ་བ་
ཀུན་གྱི་ཕྱིར། །བདག་ནི་མྱུར་དུ་མངོན་པར་སངས་རྒྱས་ནས། །བདེ་གཤེགས་
གསེར་བཟང་དྲི་མེད་ཇི་འདྲ་བ། །དེ་འདྲ་ཁོ་ནར་བདག་ཀྱང་འགྱུར་བར་ཤོག།
སྲོག་གཅོད་རྒྱུ་ཡིས་ཚེ་ཐུང་ནད་མང་ཞིང་། །འཆི་རྐྱེན་དུ་མས་གདུང་རྣམས་བདག་
གི་མིང་། །ཐོས་པས་ཚེ་རིང་ནད་མེད་ལས་སྒྲིབ་བྱང་། །སུ་ཡང་དུས་མིན་འཆི་
བར་མ་གྱུར་ཅིག ༡ །མ་སྦྱིན་བླངས་པས་དབུལ་པོའི་ཁྱིམ་སྐྱེས་ཏེ། །ལོངས་པར་
གྱུར་རྣམས་བདག་མིང་ཐོས་མ་ཐག །སྒྲིབ་པ་ཀུན་ཟད་དབང་ཕྱུག་ཕུན་སུམ་
ཚོགས། །བྱང་ཆུབ་བར་དུ་མ་ཚང་མེད་གྱུར་ཅིག ༢ །གནོད་སེམས་ ལྡན་ པས་
ཕན་ཚུན་འཐབ་པ་དང་། །སྲོག་གཅོད་བྱེད་རྣམས་བདག་གི་མིང་ཐོས་པས། །བྱང་
ཆུབ་བར་དུ་ཕན་ཚན་ཕ་མ་བཞིན། །གནོད་སེམས་སྤོང་ཞིང་ཕན་སེམས་ལྡན་
གྱུར་ཅིག ༣ །བསླབ་པ་བྲལ་ནས་དམྱལ་བར་འགྲོ་འགྱུར་བ། །བདག་མིང་ཐོས་
པས་ལས་སྒྲིབ་རྩད་ནས་བྱང་། །འཚང་རྒྱའི་བར་དུ་ཉོན་མོངས་ཀུན་བྲལ་ནས།།
-477-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ལྷག་ པའི་ ཚུལ་ ཁྲིམས་ ཉམས་ པ་ མེད་གྱུར་ཅིག ༤ །མཁའ་མཉམ་ འགྲོ་ བའི་
འདྲེན་པ་གྲགས་ཆེན་པོ། །མཐོང་ཐོས་དྲན་རེག་ངན་འགྲོའི་འཇིགས་པ་ལས།།
སྐྱོབས་མཛད་མྱ་ངན་མེད་མཆོག་དཔལ་དེ་ལ། །ཕྱག་འཚལ་སྐྱབས་སུ་མཆིའོ་
ཐུགས་རྗེས་ཟུངས། །ནམ་མཁའི་མཐའ་ཁྱབ་འགྲོ་བ་ཀུན་གྱི་ཕྱིར། །བདག་ནི་
མྱུར་དུ་མངོན་པར་སངས་རྒྱས་ནས། །སྐྱོབ་པ་མྱ་ངན་མེད་མཆོག་ཅི་འདྲ་བ། །དེ་
འདྲ་ཁོ་ནར་བདག་ཀྱང་འགྱུར་བར་ཤོག །སེམས་ཅན་གང་དག་མྱ་ངན་འཁྲུགས་
པ་དང་། །སྡིག་བསྔལ་མང་པོས་ཡིད་མི་བདེ་བ་ཡིས། །བདག་མིང་ཐོས་པས་
སེམས་ཀྱི་ཟུང་རྔུ་ཞི། །འདོད་པས་འབྱོར་ཞིང་རིང་པོར་འཚོ་གྱུར་ཅིག ༡ །སྡིག་
པའི་ལས་བགྱིས་དམྱལ་བ་བསྟིར་མེད་པའི། །མུན་པར་ཆུད་ལ་བདག་ལུས་འོད་
ཟེར་གྱིས། །སྣང་བས་ཁྱབ་སྟེ་ངན་འགྲོའི་ལམ་ཆད་ཅིང་། །སྡིག་བྲལ་མྱང་འདས་
བདེ་ ལ་ འགོད་ གྱུར་ ཅིག ༢ །དབུལ་པོའི་ རིགས་ གྱུར་ཤིན་ཏུ་ ཕོངས་ པ་ དག།
བདག་མིང་ཐོས་ནས་བརྗོད་པས་བྱང་ཆུབ་བར། །བཟའ་བཏུང་མལ་ཆ་གོས་རྒྱན་
འབྱོར་པས་ཕྱུག །ལུས་ལ་ལྷ་ཡི་ ཁ་དོག་ལྡན་གྱུར་ཅིག ༣ །གནོད་སྦྱིན་འབྱུང་ ་
པོའི་གཙོས་ཤིང་མདངས་འཕྲོག་པས། །སྡུག་བསྔལ་མང་པོ་ཅན་རྣམས་བདག་གི་
མིང་། །ཐོས་པས་ནད་སོགས་ གནོད་པ་ལས་ཐར་ཞིང་། །འབྱུང་པོ་རྣམས་ཀྱང་
བྱམས་པའི་སེམས་ལྡན་ཤོག ༤ །བསོད་ནམས་ཡེ་ཤེས་ཡོན་ཏན་ཡོངས་རྫོགས་
ཤིང་། །སྟོབས་ བཅུའི་ རྩལ་ ལྡན་ ལྷ་ མིའི་ བླ་ མ་ མཆོག །བདེ་ གཤེགས་ ཆོས་
བསྒྲགས་རྒྱ་མཚོའི་དབྱངས་དེ་ལ། །ཕྱག་འཚལ་སྐྱབས་སུ་མཆིའོ་ཐུགས་རྗེས་
ཟུངས། །ནམ་མཁའི་མཐའ་ཁྱབ་འགྲོ་བ་ཀུན་གྱི་ཕྱིར། །བདག་ཉིད་མྱུར་དུ་མངོན་
པར་སངས་རྒྱས་ནས། །རྒྱལ་བ་ཆོས་བསྒྲགས་རྒྱ་མཚོ་ཅི་འདྲ་བ། །དེ་འདྲ་ཁོ་ནར་
-478-



སྨོན་ལམ་གཏན་བདེའི་ས་བོན།
བདག་ཀྱང་འགྱུར་བར་ཤོག །དཀོན་མཆོག་སྐུར་འདེབས་བྱང་ཆུབ་ལས་རིང་
བ། །ལོག་ལྟ་ཅན་གྱིས་བདག་མིང་ཐོས་པའི་མོད། །ལས་སྒྲིབ་བྱང་ཞིང་མི་ཕྱེད་
དད་པ་སྐྱེས། །བྱང་ཆུབ་བར་དུ་ཕྱིར་མི་ལྡོག་གྱུར་ཅིག ༡ །མཐའ་འཁོབ་སྡིག་
པའི་ལས་བྱེད་ངན་འགྲོ་བས། །བདག་མིང་ལྷན་ཅིག་ཆོས་སྤྲིན་རྒྱ་མཚོའི་སྒྲ།།
ཐོས་པས་སྒྲིབ་དག་ངན་འགྲོའི་སྒོ་བཅད་ཅིང་། །བྱང་ཆུབ་སེམས་དང་རྟག་ཏུ་མི་
འབྲལ་ཤོག ༢ །གོས་རྒྱན་ན་བའི་སྨན་སོགས་མི་ལྡན་པས། །ཕོངས་ཤིང་སྡིག་
པའི་ ལས་ ཀྱིས་ འཚོ་རྣམས་ ཀྱང་། །བདག་ གི་ མཐུ་ཡིས་ གོས་ སོགས་ ཡོ་བྱད་
རྣམས། །བསམ་ མ་ཐག་ འབྱུང་ དགེ་ ལ་ གཞོལ་ གྱུར་ ཅིག ༣ །འཐབ་རྩོད་ བྱེད་
པས་ བདག་ མིང་ དྲན་ མ་ ཐག །མཚོན་ ཆ་ སླར་ ལོག་ དགྲ་རྣམས་ བྱམས་ པར་
གནས། །སུ་ཡང་སྲོག་གི་དབང་པོ་མི་འགག་ཅིང་། །རྟག་ཏུ་རང་ནོར་ཆོག་ཤེས་
ལྡན་གྱུར་ཅིག ༤ །བླ་མེད་ལྷ་མིའི་སྟོན་པ་ཐམས་ཅད་མཁྱེན། །བཅོམ་ལྡན་ཆོས་
ཀྱི་རྒྱ་མཚོ་མཆོག་གི་བློས། །རྣམ་པར་རོལ་པས་མངོན་པར་མཁྱེན་པ་ལ། །ཕྱག་
འཚལ་སྐྱབས་སུ་མཆིའོ་ཐུགས་རྗེས་ཟུངས། །ནམ་མཁའི་མཐའ་ཁྱབ་འགྲོ་བ་
ཀུན་གྱི་ཕྱིར། །བདག་ཉིད་མྱུར་དུ་མངོན་པར་སངས་རྒྱས་ནས། །རྒྱལ་བ་ཆོས་བློ་
མངོན་མཁྱེན་ཇི་འདྲ་བ། །དེ་འདྲ་ཁོ་ནར་བདག་ཀྱང་འགྱུར་བར་ཤོག །ཞིང་ལས་
ཚོང་དང་འཐབ་ལ་སྤྲོ་རྣམས་ཀྱིས། །བདག་གི་མིང་ཐོས་གནོད་སེམས་རྒྱུན་ཆད་
ཅིང་། །འཚོགས་ཆོས་ ཐམས་ཅད་བསམ་མ་ཐག་ཏུ་འབྱོར། །རྟག་ཏུ་དགེ་བའི་
ཆོས་ལ་སྤྱོད་གྱུར་ཅིག ༡ །གང་དག་མི་དགེའི་ལས་ཀྱིས་ངན་འགྲོ་རུ། །འགྲོ་བར་
གྱུར་རྣམས་བདག་མིང་བདག་གིས་མཐུས། །དགེ་བ་བཅུ་ཡི་ལས་ཀྱི་ལམ་དང་
ལྡན། །སུ་ ཡང་ ངན་ འགྲོར་འགྲོ་བར་ མ་ གྱུར་ ཅིག ༢ །གཞན་ གྱི་ དབང་ གྱུར་
-479-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
བརྡེག་འཚོག་གསོད་ལ་སོགས། །ཆད་པས་བཅད་རྣམས་བདག་མིང་དྲན་མ་ཐག།
བདག་གི་འོད་ཀྱིས་དེ་དག་བྱང་ཆུབ་བར། །འཆིང་དང་བསྣུན་དང་གསོད་ལས་
ཐར་གྱུར་ཅིག ༣ །སྡིག་པའི་ལས་ཀྱིས་ཚེ་ཐུང་འཆི་བའི་ཚེ། །བདག་མིང་རྣ་བར་
གྲགས་གྱུར་དེ་དག་ཀུན། །མཐོ་རིས་མཆོག་སྐྱེས་ལྷ་མིའི་བདེ་བ་མྱོང་། །སྡིག་
པའི་ལས་རྣམས་ཡོངས་སུ་བྱང་གྱུར་ཅིག ༤ །མཚན་ཐོས་ཙམ་གྱིས་བསྐལ་ཆེན་
བརྒྱད་ཁྲིའི་ སྡིག །བྱང་ནས་ ཕྱིར་མི་ལྡོག་མཛད་ཐུགས་རྗེ་ཅན། །མཉམ་མེད་
ཤཱཀྱའི་ རྒྱལ་ པོའི་ ཞབས་པད་ལ། །ཕྱག་འཚལ་སྐྱབས་ སུ་ མཆིའོ་ཐུགས་ རྗེས་
ཟུངས། །ནམ་མཁའི་མཐའ་ཁྱབ་འགྲོ་བ་ཀུན་གྱི་ཕྱིར། །བདག་ཉིད་མྱུར་དུ་མངོན་
པར་ སངས་རྒྱས་ནས། །བཅོམ་ལྡན་ཤཱཀྱ་ཐུབ་པ་ཅི་འདྲ་བ། །དེ་འདྲ་ཁོ་ནར་
བདག་ཀྱང་འགྱུར་བར་ཤོག །རྩོད་པའི་དུས་མཐའ་མགོན་མེད་གྱུར་པ་རྣམས།།
སྙིང་རྗེ་ཆེན་པོའི་ཐུགས་ ཀྱིས་ཡོངས་བཟུང་ནས། །སྨོན་ལམ་ཆེན་པོ་ལྔ་བརྒྱ་
མཛད་ལ་སོགས། །ཐམས་ཅད་མ་ལུས་བདག་གིས་འགྲུབ་པར་ཤོག །འདྲེན་པ་
རྣམས་ཀྱིས་ཡོངས་སུ་མ་བཟུང་བ། །ཤིན་ཏུ་རྨུ་རྒོད་གྱུར་པའི་འགྲོ་བ་ཡི། །འདྲེན་
པར་བདག་གྱུར་བདག་མིང་ཐོས་པས་ཀྱང་། །ཐེག་གསུམ་ལམ་ལས་ཕྱི་མི་ལྡོག་
གྱུར་ཅིག །ཇི་ཙམ་ལོག་སྲེད་ཅན་གྱི་འགྲོ་བར་ཡང་། །བདག་གིས་དགེ་སེམས་
གཅིག་ཙམ་བསྐྱེད་ནུས་ཤིང་། །དེ་ཡིས་ཕར་ཕྱིན་དྲུག་པོ་མྱུར་རྫོགས་ནས། །བླ་
མེད་བྱང་ཆུབ་གོ་འཕང་ཐོབ་གྱུར་ཅིག །མདོར་ན་བདག་གི་ཐབས་མཁས་སྣ་
ཚོགས་པས། །དུས་གསུམ་གཤེགས་པའི་རྒྱལ་བ་སྲས་བཅས་ཀྱི། །ཐུགས་བསྐྱེད་
སྨོན་ལམ་མཛད་འཕྲིན་ཀུན་འགྲུབ་སྟེ། །འཁོར་བའི་རྒྱ་མཚོ་ཡོངས་སུ་སྟོངས་
པར་ ཤོག །ཐུགས་ རྗེ་ ཆེ་ ལྡན་ བདེ་ གཤེགས་ བརྒྱད་ པོ་ དང༌། །འཇམ་ དཔལ་
-480-



སྨོན་ལམ་གཏན་བདེའི་ས་བོན།
སྐྱབས་གྲོལ་རྡོ་རྗེ་འཛིན་ལ་སོགས། །རྒྱལ་བ་སྲས་དང་བཅས་པའི་ཞབས་པད་
ལ༑ ༑མི་ཕྱེད་གུས་པས་ཕྱག་འཚལ་སྐྱབས་སུ་མཆི། །སྒོ་གསུམ་ལོངས་སྤྱོད་དགེ་
བའི་ རྩ་ བས་ མཆོད། །མི་དགེ་སྡིག་པ་ཅི་བགྱིས་འགྱོད་པས་བཤགས། །དུས་
གསུམ་དགེ་བ་ཀུན་ལ་རྗེས་ཡི་རང་། །ཟབ་རྒྱས་ཐེག་ཆེན་ཆོས་འཁོར་བསྐོར་བ་
དང༌། །མྱ་ངན་མི་འདའ་ཡུན་རིང་བཞུགས་གསོལ་འདེབས། །དགེ་ཀུན་བླ་མེད་
བྱང་ ཆུབ་ཆེན་པོར་བསྔོ། །རྒྱལ་ བ་ རྣམས་ ཀྱི་ བྱང་ ཆུབ་ སྤྱོད་ པ་དང་། །ཐབས་
མཁས་སྨོན་ལམ་ཁྱད་པར་ཚད་མེད་ཅིང་། །སྟོབས་བཅུ་བརྙེས་པའི་བདེན་པ་ཆེན་
པོ་ཡིས། །ཇི་བཏབ་སྨོན་ལམ་ཡོངས་སུ་འགྲུབ་པར་ཤོག །ལྔ་བརྒྱའི་ཐ་མར་ཆོས་
ལྟར་བཅོས་པ་ན། །ལས་སྒྲིབ་ནད་དང་སྡུག་བསྔལ་སྣ་ཚོགས་པས། །གཙོས་གྱུར་
མགོན་པོ་ཤཱཀྱའི་ཕྱག་མཚན་རྣམས། །རྗེས་སུ་བཟུང་ཞིང་ཕན་བདེ་སྒྲུབ་པའི་
སླད། །རྒྱལ་བ་བདུན་གྱི་སྨོན་ལམ་ཐབས་མཁས་ཚུལ། །བདག་ཅག་སྟོན་པས་
གསུངས་ཤིང་བྱིན་རླབས་ཏེ། །རྒྱལ་སྲས་རྣམས་ཀྱི་བཀའ་ལུང་བསྒྲུབ་པ་དང་།།
སོ་སོའི་དགོངས་པ་སྐོང་བར་ཞལ་བཞེས་ཤིང་། །དམ་ཆོས་སྐྱོང་བའི་དགེ་བསྙེན་
ཆེ་རྣམས་ཀྱིས། །མདོ་སྡེ་འཛིན་ལ་སྲུང་སྐྱོབ་ཁས་བླངས་ལྟར། །མཚན་ཐོས་ནས་
ནི་རྗེས་སུ་སློབ་པ་ལ། །བདེན་པ་མངོན་སུམ་སྟོན་པར་མཛད་དུ་གསོལ། །བདག་
གིས་བྱང་ཆུབ་མ་ཐོབ་བར་དུ་ཡང་། །སྡིག་སྒྲིབ་ཀུན་ཟད་ངན་འགྲོར་མི་ལྟུང་
ཞིང་། །མཐོ་རིས་ཡོན་ཏན་བདུན་གྱིས་རྟག་ཏུ་འབྱོར། །ཚེ་རབས་དྲན་ཅིང་བྱང་
ཆུབ་སེམས་ལྡན་ཤོག །འཆི་འཕོས་ནས་ཀྱང་བེ་ཌཱུརླ་སྣང་སོགས། །རྫོགས་པའི་
སངས་རྒྱས་བདུན་གྱི་ཞབས་དྲུང་དུ། །བརྫུས་ཏེ་སྐྱེས་ནས་ལུང་བསྟན་མཆོག་
ཐོབ་ཏེ། །ཚད་མེད་བྱང་ཆུབ་སྤྱོད་ལ་འཇུག་པར་ཤོག །མཚན་མཆོག་ཐོས་ཤིང་
-481-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར། །
གསོལ་བཏབ་བདེན་པ་དང་། །རྒྱལ་བ་སྲས་བཅས་བསོད་ནམས་ཆེན་པོ་ཡིས།།
མདོ་ལས་ཇི་སྐད་གསུངས་བའི་ཕན་ཡོན་རྣམས། །བདག་གཞན་འགྲོ་བས་མྱུར་དུ་
ཐོབ་པར་ཤོག །སངས་རྒྱས་སྐུ་གསུམ་བརྙེས་པའི་བྱིན་རླབས་དང་། །ཆོས་ཉིད་
མི་ འགྱུར་ བདེན་ པའི་ བྱིན་རླབས་དང༌། །དགེ་འདུན་མི་ཕྱེད་ འདུན་ པའི་བྱིན་
རླབས་ཀྱིས། །ཇི་བཏབ་བསྔོ་བ་སྨོན་ལམ་འགྲུབ་པར་ཤོག། །།ཅེས་པའང་རྒྱ་ཆེན་སྤྱོད་
པའི་བློ་གྲོས་དགེ་བ་ཀརྨེ་ཤྭ་ར་ནས་ཆེད་དུ་གཉེར་བ་དང་། རང་ཉིད་ཀྱི་མོས་ལས་ཀྱང་བསྐུལ་ཏེ་དད་པའི་བློ་
ཅན་ཀརྨ་ངག་དབང་ཡོན་ཏན་རྒྱ་མཚོས་དཔལ་སྤུངས་ཡང་ཁྲོད་དུ། རྒྱལ་བས་བདེན་བཞིའི་ཆོས་འཁོར་
བསྐོར་བའི་དུས་ཆེན་ཏུ་བྲིས་པ་གཞན་ཕན་མཐའ་ཀླས་འབྱུང་བར་གྱུར་ཅིག །དགེ་ལེགས་འཕེལ།། བདེ་
གཤེགས་སྨན་གྱི་བླ་མ་མཆེད། །བརྒྱད་ཀྱི་ཐུགས་བསྐྱེད་སྨོན་པའི་མཐུས། །སྟོབས་བཅུའི་དབང་ཕྱུག་སངས་
རྒྱས་ཀྱི། །གོ་འཕང་འགྲོ་ཀུན་བརྙེས་རྒྱུར་ཤོག། མངྒ་ལས་སོ།། །།
-482-



༄༅། །ལྟ་ན་སྡུག་པའི་ཞིང་གི་སྨོན་ལམ་རྣམ་པར་
རྒྱས་པའི་ལྗོན་ཤིང་ཞེས་བྱ་བ་
བཞུགས་སོ། །
ཀོང་སྤྲུལ་ཡོན་ཏན་རྒྱ་མཚོས་མཛད་པ།
ལྷ་མིའི་བླ་མ་འགྲོ་བ་ཡོངས་ཀྱི་མགོན། །རྒྱུ་འབྲས་ནད་སེལ་ངན་སོང་སྐྱེ་
སྒོ་གཅོད། །མཚན་དཔེའི་དཔལ་འབར་བེ་ཌཱུརྱ་ཡི་འོད། །རྒྱལ་བ་སྨན་གྱི་བླ་ལ་
ཕྱག་ འཚལ་ ལོ། །ཕྱོགས་ བཅུའི་ རྒྱལ་ བ་ སྲས་ བཅས་ དབུས་ བཞུགས་ པའི།།
རྫོགས་པའི་སངས་རྒྱས་སྨན་གྱི་བླ་མ་ནི། །དེ་བཞིན་གཤེགས་པའི་ཆོ་འཕྲུལ་ཆེན་
པོ་བཅས། །གང་ཞིག་དད་པས་སངས་རྒྱས་ཡིད་བྱེད་པ། །དེ་ཡི་མདུན་ན་མངོན་
སུམ་ལྷམ་མེ་བ། །དབང་པོའི་གཞུ་དང་ཆུ་ཟླའི་རོལ་པར་ཤར། །བདག་གཞན་
ནམ་མཁས་ཁྱབ་པའི་སེམས་ཅན་ལུས། །ཞིང་རྡུལ་གྲངས་སྙེད་སྤྲུལ་པས་ཕྱག་
བགྱིའོ། །སྲིད་ཞི་ཀུན་གྱི་དཔལ་ཡོན་ཇི་མཆིས་དང་། །ལུས་དང་ལོངས་སྤྱོད་དུས་
གསུམ་དགེ་རྩས་མཆོད། །ཐོག་མེད་ནས་བསགས་ལས་ཉོན་སྡིག་སྒྲིབ་ཀུན། །མི་
འཆབ་གནོང་ཞིང་འགྱོད་པའི་སེམས་ཀྱིས་བཤགས། །བདག་གཞན་འགྲོ་བས་
བགྱིས་དང་བགྱིད་སྩལ་བ། །ཟག་བཅས་ཟག་མེད་དགེ་ལ་རྗེས་ཡི་རང་། །ཟབ་
ཅིང་རྒྱ་ཆེ་ཐེག་ཆེན་ཆོས་འཁོར་ལོ། །དུས་གསུམ་རྒྱུན་ཆད་མེད་པར་བསྐོར་དུ་
གསོལ། །ཇི་སྲིད་འཁོར་བ་དོང་ནས་མ་སྤྲུགས་པར། །དེ་སྲིད་མྱ་ངན་མི་འདའ་
-483-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
རྟག་ པར་ བཞུགས། །འཇམ་དཔལ་ཀུན་ཏུ་བཟང་སོགས་མཁས་རྣམས་ ཀྱིས།།
དམིགས་པ་མེད་པར་ཡོངས་སུ་བསྔོས་པ་ལྟར། །བདག་ཀྱང་འཁོར་གསུམ་རྣམ་
པར་མི་རྟོག་པའི། །བསྔོ་བའི་ མཆོག་ གིས་ཡོངས་སུ་བསྔོ་བར་བགྱི། །བདག་
གཞན་དུས་གསུམ་བསགས་པའི་ལེགས་སྤྱད་དང་། །རྒྱལ་བ་སྲས་བཅས་བདེན་
པའི་བྱིན་རླབས་དང༌། །རྩེ་གཅིག་དད་མོས་ལྷག་བསམ་རྣམ་དག་མཐུས། །ཇི་
ལྟར་སྨོན་པའི་འབྲས་བུ་འགྲུབ་པར་ཤོག །གནས་སྐབས་དུས་མིན་འཆི་སོགས་
མི་མཐུན་ཞི། །ཚེ་བསོད་དཔལ་འབྱོར་ཡེ་ཤེས་ཡོན་ཏན་རྒྱས། །བསླབ་གསུམ་
རྣམ་དག་འཕགས་པའི་ནོར་གྱིས་ཕྱུགས། །བསམ་དོན་མཐའ་དག་ཡིད་བཞིན་
འགྲུབ་པར་ཤོག ཁྱད་ པར་བརྟན་གཡོ་འཁོར་འདས་ཀུན་གྱི་སྲོག །ལྷན་ཅིག་
སྐྱེས་པ་གདོད་མའི་ཡེ་ཤེས་མཆོག །མོས་གུས་སྟོབས་ཀྱིས་རྣལ་འབྱོར་སྙིང་ལ་
སད། །གཞི་འབྲས་ཟུང་འཇུག་ཕྱག་རྒྱ་ཆེ་བརྙེས་ཤོག །ནམ་ཞིག་དུས་ལ་བབ་སྟེ་
འཆི་བའི་ཚེ། །སྡུག་བསྔལ་འཁྲུལ་སྣང་གཏན་ནས་མི་འབྱུང་བར། །ཆོས་ཉིད་
མཆོག་གསུམ་ཁྱད་པར་སྨན་གྱི་བླ། །རྗེས་སུ་དྲན་ཏེ་དགའ་སྤྲོས་མཚམས་སྦྱར་
ཤོག །ཆོས་ཉིད་བར་དོ་ཡེ་ཤེས་རྩལ་ཆེན་རྫོགས། །སྲིད་པ་བར་དོར་བདག་
གཞན་འབྲེལ་ཐོགས་བཅས། །སྲིད་པ་གཞན་ཏུ་ཉིང་མཚམས་མི་སྦྱོར་བར། །ལྟ་
ན་སྡུག་པའི་ཞིང་དུ་སྐྱེ་བར་ཤོག །སྨན་སྐྱོང་དཔའ་བོ་ཌཱ་ཀིའི་བསུ་སྐྱེལ་བཅས།།
བདེ་གཤེགས་ཐུགས་རྗེའི་འོད་ཟེར་ལམ་ལ་ཞུགས། །སྟོབས་ལྡན་སྐྱེས་བུའི་ཡན་
ལག་ བརྐྱང་ བསྐུམ་ གྱིས། །ཡུན་ ཙམ་ ཉིད་ ནས་ ཞིང་ མཆོག་ དེར་ སྐྱེ་ ཤོག།
གངས་ཅན་འབིགས་བྱེད་སྤོས་ལྡན་མ་ལ་ཡ། །ཟླ་ཉིའི་སྟོབས་ལྡན་སྙོམས་པའི་
ངོས་གཞི་ལ། །བསིལ་དྲོད་བཟང་པོ་དྲུག་གི་སྨན་འཁྲུངས་པ། །ལྟ་ན་སྡུག་པའི་
-484-



ལྟ་ན་སྡུག་པའི་ཞིང་གི་སྨོན་ལམ་རྣམ་པར་རྒྱས་པའི་ལྗོན་ཤིང་།
ཞིང་དུ་སྐྱེ་བར་ཤོག །རྣམ་རྒྱལ་ཧ་རི་ཙནྡན་ཀ་ཏཱ་ར། །གུར་གུམ་མེ་ཏོག་ཛཱ་ཏིའི་
འཁྲི་ཤིང་སོགས། །སྨན་མཆོག་ནགས་ཚལ་དྲི་ཡིས་ཁྱབ་རྣམས་སུ། །ནད་ཀྱི་མིང་
ཡང་མེད་དེར་སྐྱེ་བར་ཤོག །རྨ་བྱ་ཁུ་བྱུག་ཀ་ལ་པིངྐ་དང༌། །གླིང་ཆེན་བསེ་རུ་དོམ་
དང་གླ་བ་སོགས། །སྨན གྱི་འབྱུང་གནས་སྤྲུལ་པའི་སྲོག་ཆགས་སོགས། །བག་
ཕེབ་བདེ་བར་རྒྱུ་དེར་སྐྱེ་བར་ཤོག །ཨུཏྤལ་མདངས་མཛེས་རིན་ཆེན་ས་གཞི་ལ།།
ནོར་བུའི་རེའུ་མིག་སྤོས་ཀྱི་དྲི་ངད་ལྡང་། །ཆུ་ཀླུང་ཡན་ལག་བརྒྱད་ལྡན་གྱ་གྱུར་
འབབ། །ལྟ་ན་སྡུག་པའི་ཞིང་དུ་སྐྱེ་བར་ཤོག །སྨན་གྱི་ནགས་དབུལ་ངོ་མཚར་
སྤྲུལ་པའི་ཞིང་། །བཀོད་པའི་ཁྱད་པར་བསམ་མི་ཁྱབ་དེ་རུ། །རིན་ཆེན་སྣ་ལྔ་
ལས་གྲུབ་གཞལ་མེད་ཁང་། །རྒྱལ་བའི་བཞུགས་གནས་དམ་པ་དེར་བགྲོད་ཤོག།
བྱང་སེམས་ལྷ་མིའི་བསོད་ནམས་ལས་གྲུབ་པ། །སྨན་གྱི་ནོར་བུའི་རྒྱན་གྱི་སྤྲིན་
བཀོད་ པ། །འོད་ ཀྱིས་ གར་ཁྱབ་ནད་ གདོན་བགེགས་སེལ་ཞིང་། །བསམ་ དོན་
ཡིད་བཞིན་འགྲུབ་དེར་སྐྱེ་བར་ཤོག །སེང་གེས་བཏེགས་པའི་བེ་ཌཱུརྱ་ཡི་ཁྲི། །ལྷ་
རྫས་རིན་ཐང་མེད་པས་བཀབ་པའི་སྟེང་། །ཆོས་ཀྱི་རྒྱལ་པོ་འཚོ་མཛད་སྨན་གྱི་
བླ། །སྤྲུལ་པའི་དྲང་སྲོང་མཆེད་བཞི་ཡིད་ལས་སྐྱེས། །སྐུ་ཡི་འོད་ཟེར་སངས་རྒྱས་
ཞིང་ཀུན་ཁྱབ། །གསུང་གི་ཆོས་སྒྲ་འགྲོ་དྲུག་སྐད་དུ་སྒྲོག །ཐུགས་ཀྱི་ཡེ་ཤེས་
དངོས་ ཀུན་ ངོ་ བོ་ ཉིད། །མངོན་ སུམ་ མཐོང་ ནས་ རབ་ དགའི་ ས་ ཐོབ་ ཤོག།
སངས་རྒྱས་བྱང་སེམས་ཉན་ཐོས་ཚངས་དབང་དང་། །སྨན་གྱི་ལྷ་མོ་དྲང་སྲོང་ཆེན་
པོ་སོགས། །འཁོར་ཚོགས་དབུས་ན་མི་འཇིགས་སྤོབས་པ་ཡིས། །བཅོམ་ལྡན་
འདས་ལ་དམ་ཆོས་འདྲི་བར་ཤོག །སྔོན་ཆད་སྲིད་པ་གསུམ་དུ་མ་བསྐོར་བའི།།
ཐེག་ཆེན་ཆོས་ཀྱི་འཁོར་ལོ་བསྐོར་ནས་སུ། །བྱང་ཆུབ་མཆོག་ཏུ་བདག་གཞན་
-485-



མེས་པོའི་ཤུལ་བཞག་ལས། སྨན་བླའི་མདོ་དང་ཆོ་གའི་སྐོར།
ལུང་བསྟན་ཏེ། །དབང་ཐོབ་རྒྱལ་ཚབ་རྣམས་དང་སྐལ་མཉམ་ཤོག །སྲོག་གི་ཕྱིར་
ཡང་དམ་ཆོས་མི་འདོར་ཞིང་། །སྡིག་པའི་གྲོགས་སྤངས་སངས་རྒྱས་རྗེས་སུ་དྲན།།
ཆོས་སྨྲ་རྣམས་ལ་སྐུར་བ་ཡོངས་མི་འདེབས། །སངས་རྒྱས་མཇལ་བའི་ཆོས་བཞི་
ལྡན་གྱུར་ཅིག །རྣམ་པ་ཐམས་ཅད་མཁྱེན་པའི་སེམས་མི་འདོར། །སེམས་ཅན་མི་
སྤངས་དགེ་རྩས་ངོམས་མི་འཚལ། །དམ་ཆོས་ཡོངས་སུ་བསྲུང་ཕྱིར་བརྩོན་འགྲུས་
བརྩམ། །སྙིང་པོར་འགྲོ་བའི་ཆོས་བཞི་མི་འབྲལ་ཤོག །ཕ་རོལ་ཕྱིན་པ་རྒྱ་མཚོའི་
མཐར་ཕྱིན་ཞིང་། །རྒྱལ་སྲས་ཀུན་གྱི་ཐུ་བོར་བདག་གྱུར་ནས། །འགྲོ་དྲུག་གནས་
སུ་སྤྲུལ་པ་དཔག་མེད་འགྱེད། །འཁོར་བའི་རྒྱ་མཚོ་དོང་ནས་སྤྲུག་གྱུར་ཅིག།
སེམས་ཅན་མགོན་སྐྱབས་གཉེན་མེད་གང་མཆིས་པའི། །སྐྱབས་དང་མགོན་དང་
དཔུང་གཉེན་བདག་གྱུར་ཏེ། །ཆོས་དང་ཟང་ཟིང་མི་འཇིགས་སྦྱིན་པ་ཡིས། །སྐྱེ་
རྒུ་མཐའ་དག་བདེ་བླག་སྐྱོང་ནུས་ཤོག །ཁྱད་པར་གནང་རིགས་རྗེས་གོམས་སྨན་
པའི་མཆོག །བདག་གྱུར་བདག་གི་མིང་ཙམ་ཐོས་པས་ཀྱང་། །དུག་གསུམ་རྒྱུ་
དང་ཉེས་གསུམ་འབྲས་བུའི་ནད། །ཡོངས་སུ་གསོས་ཏེ་ཐར་པའི་སྲོག་སྦྱིན་ཤོག།
བདག་མཐོང་ཙམ་གྱིས་ནད་པའི་དབྱུགས་ཕྱིན་ཅིང་། །སྨན་དཔྱད་ལོག་པ་ནམ་
ཡང་མི་འབྱུང་བར། །སྨྲས་ཚད་མངོན་ཤེས་སྦྱར་ཚད་སྨན་དུ་གྱུར། །བཏང་ཚད་
ཕན་ཐོག་ ཉི་ ཟླ་ ལྟར་ འབྱུང་ཤོག །བདག་གི་སྨན་སྦྱོར་དྲི་ ཙམ་ཚོར་བ་ཡང་།།
གནས་སྐབས་ནད་གདོན་ཀུན་ཞི་ཚེ་དཔལ་རྒྱས། །མཐར་ཐུག་རྒྱལ་བ་སྨན་གྱི་བླ་
མའི་ ཞིང་། །བེ་ཌཱུརླ་ སྣང་ སོགས་ སུ་ སྐྱེ་བར་ཤོག །བདག་གིས་ ལྟ་རེག་དྲི་བ་
བགྱིས་རྣམས་ཀྱི། །ནད་གདོན་སྡིག་སྒྲིབ་ཉི་མས་བ་མོ་བཞིན། །མོད་ལ་ཞི་ནས་
དག་ པའི་ ཞིང་དུ་དྲངས། །སངས་ རྒྱས་ སྤྱོད་ ཡུལ་ མཆོག་ ལ་ འཁྲུང་ པར་ཤོག།
-486-



ལྟ་ན་སྡུག་པའི་ཞིང་གི་སྨོན་ལམ་རྣམ་པར་རྒྱས་པའི་ལྗོན་ཤིང་།
བདག་གི་སྦྱོངས་བྱེད་དཔྱད་དང་གང་འབྲེལ་ཀུན། །ནད་གདོན་འཛིན་རྟོག་ཆོས་
ཉིད་དབྱིངས་སུ་གྲོལ། །རང་བྱུང་ངོ་བོ་མངོན་སུམ་རྟོགས་ནས་ཀྱང་། །འཆི་བ་
མེད་པ་རྡོ་རྗེའི་སྐུ་བརྙེས་ཤོག །སངས་རྒྱས་རྣམས་ནི་མྱ་ངན་ཡོངས་མི་འདའ།།
དམ་པའི་ཆོས་ཀྱང་ནུབ་པར་མི་འགྱུར་ཏེ། །སྐུ་དང་ཞིང་ཁམས་རྟག་པར་བཞུགས་
པས་ན། །སྨོན་ལམ་བཏབ་པའི་འབྲས་བུ་འགྲུབ་པར་ཤོག །མདོར་ན་རྒྱལ་བ་
སྲས་བཅས་སྨོན་ལམ་ཀུན། །བདག་གིས་ཡོངས་འགྲུབ་མཁའ་ཁྱབ་འགྲོ་རྣམས་
ནི། །ལུས་སྲོག་འཚོ་བའི་སྨན་པ་མཆོག་གྱུར་ཏེ། །རྣམ་ཐར་ཆོས་ཀྱི་དབྱིངས་དང་
མཉམ་ པར་ ཤོག །ཅེས་པའང་ཚེའི་རིག་བྱེད་འཛིན་ཞིང་དམ་པའི་ཆོས་ལ་གཅིག་ཏུ་གཞོལ་བའི་དགེ་
སྦྱོར་དམ་པ་ཀརྨ་དབང་ཕྱུག་གིས་གསུངས་བསྐུལ་ངོར་གསོ་རིག་འཛིན་པ་ཡོན་ཏན་རྒྱ་མཚོས་ལྟ་ན་སྡུག་གི་
འདུན་ས་གཉིས་པ་དཔལ་སྤུངས་ཀྱི་དབེན་རི་སྨན་གྱིས་ནགས་ཚལ་དུ་སྦྱར་བ་འགྲོ་ལ་ཕན་པར་གྱུར་ཅིག།།
མངྒ་ལཾ།། །།སངས་ རྒྱས་ སྨན་ བླས་ རྗེས་ བཟུང་ སྟེ། །གང་ གི་ འགྲོ་ ལ་ ཕན་ཐོགས་
ཤིང་། །ནད་ཀྱི་བ་མོ་ཇི་སྙེད་ལ། །ཉི་ཤར་ལྟ་བུར་ཞི་གྱུར་ནས། །དགེ་བ་ནམ་
མཁའ་དང་མཉམ་ཤོག། །།
-487-



དཔེ་སྐྲུན་པ། རྒྱལ་མོ་འབྲུག་པ།
དཔེ་སྒྲིག་འགན་འཁུར་པ། ཚངས་པོ།
མདུན་ཤོག་མཛེས་འགོད་པ། འགྲོ་འདུལ་རྡོ་རྗེ། །
མེས་པོའི་ཤུལ་བཞག་ལས།
དེབ་དང་པོ།
༄༅། །སྨན་བླའི་མདོ་དང་མདོ་ཆོག་ཕྱོགས་སྒྲིག་
རིན་ཆེན་སྒྲོན་མེ། །
(༡/༢）
ཞི་བ་འཚོ་སོགས་ཀྱིས་བརྩམས།
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་གིས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་གིས་བསྐྲུན་ཏེ་བཀྲམ།
པེ་ཅིན་མོ་རིན་ཚོན་ཁྲ་པར་འདེབས་ཀུང་སིས་དཔར་བཏབ།
སྤྱི་ལོ་༢༠༠༧ལོའི་ཟླ་བཞི་པར་པར་གཞི་དང་པོ་བསྒྲིགས།
སྤྱི་ལོ་༢༠༠༧ལོའི་ཟླ་བཞི་པར་པར་ཐེངས་དང་པོ་བཏབ།
དཔར་གྲངས། ༠༠༠༡༢༥༠༠
ISBN978-7-80057-858-8/R. 12
དེབ་རེར་སྒོར། ༢༩.༠༠



出版人:周华
责任编辑:聪博
封面设计:多吉
图书在版编目(CIP)数据
藏医药孤本精选: 藏文
百慈藏文古籍研究室编北京:中国藏学出版社,2007.1
(先哲遗书.1)ISBN 978-7-80057-858-8
1. 萨… I.百… .萨迦派-古籍 - 汇编
- 藏语 IV.B946.4
中国版本图书馆CIP数据核字(2007)第003145号
先遗书(一)
藏医药狐本精选
(1/2)
喜瓦措等著,
百慈藏文古籍研究室编辑整理
中国藏学出版社出版发行
北京圣人彩色印刷有限公司印刷
开本:880x1230毫米1/16 印张:15.75
2007年4月第1版 2007年4月第1次印刷
印数:0001-2500册
书号:ISBN978-7-80057-858-8/R. 12
定价:29.00元
